
 פרק 01 - תשע, אפס, אפס, אפס 
ספריית בובסט, אוניברסיטת ניו יורק
האור הרך של אחר הצהריים הסתנן דרך החלונות הרחבים של ספריית בובסט, מלטף את מדפי העץ הכבדים באור זהוב. ריח של דפים ישנים, דיו דהוי, ואבק שהצטבר עם השנים מילא את האוויר. חלונות הזכוכית הגדולים של הבניין איפשרו הצצה אל קמפוס האוניברסיטה השוקק למטה, שם סטודנטים חלפו על פני שער וושינגטון, עטופים במעילים נגד הרוח החורפית.
סאם ווינסטון ישבה באחת מפינות הקריאה השקטות בקומה העליונה של הספרייה, מוקפת בערימות של ספרים פתוחים, ניירות מלאים בהערות בכתב ידה וכוס קפה קר מאבקת המכונה שהייתה בסוף המסדרון. השולחן שלה היה מבולגן להחריד. אבל היא תמיד אמרה שאי-סדר הוא סימן למוח שעובד.
מסך הלפטופ שלה הציג צילום מפורט של פפירוס מצרי עתיק. הדיסרטציה שלה “ממיתולוגיה וסמלים ללידתה של המדינה במסופוטמיה”, הייתה קרובה להשלמה, והיא רק רצתה ללטש עוד כמה פרטים. זה חייב להיות מושלם. היא לא יכלה להרשות לעצמה להיכשל, לא אחרי כל העבודה שהשקיעה.
אבל מה שהיא מצאה עכשיו, בתוך פפירוס מאובק שנשתמר בצורה מפתיעה, איים לטרוף את כל מה שהיא חשבה שהיא יודעת.
היא הגדילה את התמונה. המספר היה שם, חקוק בבירור בין השורות האחרונות. 9,000 שנה.
משהו בה התכווץ.
לא הייתה זו הפעם הראשונה שהיא נתקלה במספר הזה. זה היה המספר המדויק שאפלטון הזכיר כשכתב על אטלנטיס, כשטען שהכהנים המצרים סיפרו לסולון שהאי המסתורי קרס לפני 9,000 שנה.
אבל זה היה מופרך. לפחות כך נהגו לומר לה.
היא הניחה אצבע על המסך, עוקבת אחרי השורה כאילו היא צריכה לוודא שהיא באמת שם. בראשה התרוצצה השאלה . אם נכון הדבר…או  האם זו לא סתם עוד טעות תרגום או אי-הבנה, אז כל מה שקהילת הארכאולוגים יודעת על התפתחות התרבות האנושית תצטרך לכתוב מחדש.
היא הרגישה שהיא חייבת  לדבר עם פרופסור היימן.

שיחת טלפון עם מאיה
"את עדיין תקועה בספרייה?" הקול של מאיה פרץ באוזניה כמו קרן שמש חצופה ביום סגרירי. תמיד היה בה משהו שמנפץ את האוויר הסמיך שסאם חיה בו, עולם של עמודים דהויים ומחשבות מעוגנות.
"כן ענתה סאם, משפשפת את רקותיה באצבעות עייפות. "אני חייבת לסיים את הדוקטורט. עוד כמה ימים זה קורה."
"נו באמת, סאם״ צחקה מאיה. "דוקטורט זה חשוב, אבל מתי בפעם האחרונה יצאת בכלל מהחדר שלך? אני נשבעת, אם לא הייתי גוררת אותך למסיבות מדי פעם, כבר היית מקבלת מספר קטלוגי במדף של בובסט."
סאם חייכה, אבל זה עלה לה בעייפות קלה. המחשבות שלה עדיין הקיפו את הפפירוס כמו לולאה שלא נותנת לה לנשום. מאיה תמיד הייתה שם כמשקל נגד לחיים שנמשכים אחורה אל תוך טקסטים נשכחים. היא אמנית, חופשיה, אינטואיטיבית. כל מה שסאם לא העזה להיות.
"אני פשוט… גיליתי משהו. וזה מטריד אותי ברמות שאני לא מצליחה להסביר אמרה לבסוף, קולה רך מתמיד.
"משהו שאפשר לדבר עליו, או שאני כבר מתחילה לבנות בשבילך תא מעצר קטן לאובססיביים?" ניסתה מאיה לשמור על קלילות, אבל משהו בטון שלה השתנה – כאילו כבר הרגישה שמשהו רציני קורה.
"עוד לא בטוחה ענתה סאם. "אבל זה מרגיש שונה. יותר מדי מדויק. כאילו מישהו ניסה להשאיר רמז ואני מצאתי אותו."
דממה קלה עברה ביניהן. ואז מאיה שאלה, הפעם כמעט בלחישה:
 "את לא באמת הולכת להראות את זה להיימן, נכון?"
"אני חייבת ענתה סאם, משפשפת שוב את רקותיה. "זה לא סתם עוד רמז. זו הוכחה מטלטלת."
"סאם..." הקול של מאיה היה נמוך עכשיו, כמעט אמהי. "לפעמים האמת כן יכולה לחכות. לפעמים זה לא משנה אם את צודקת, אלא אם את מוכנה לשלם את המחיר."
"אני לא יכולה שלא לבדוק את זה ,השיבה.  "אם אני צודקת… אז יצטרכו לשכתב את ההיסטוריה האנושית
"נו, ברור שאת לא יכולה ,נאנחה מאיה. "את ,סאם ווינסטון,חייבת לעשות הכל בדרך שלך."
המשפט הזה… הוא לא היה חדש לה. היא זכרה את היום שבו פגשה את מאיה לראשונה, ביום ההוא שבו נחתה בארצות הברית – ילדה מהורהרת מבריטניה, מלווה באב חמור סבר. ומאיה? ילדה בת עשר עם עיניים גדולות וחיוך שלא נגמר "את שונה מאיתנו היא אמרה לה אז בלי פחד. "אבל זה לא אומר שאת לא שייכת."
מאיה הייתה זו שהראתה לה שיש חיים מעבר לטיעון ולמסקנה. את מה שלא ניתן להסביר  עדיין יכול להיות אמיתי.
"לפעמים פשוט מרגישים״ הייתה אומרת לה. והמשפט הזה, כמה שהוא נשמע פשוט – הציל אותה יותר מפעם אחת.
סאם ניתקה את השיחה. הניחה את הטלפון על השולחן והביטה בו כאילו ציפתה שיגיב. ואז קמה, לקחה נשימה עמוקה, אספה את החפצים וצעדה לכיוון משרדו של פרופסור היימן.



משרדו של פרופסור היימן
הדלת למשרדו של פרופסור היימן הייתה פתוחה למחצה. סאם היססה לרגע לפני שדחפה אותה קמעה והציצה פנימה. החדר נראה אפלולי לעומת הספרייה הבוהקת, מערה של אוצרות אקדמיים. מדפי הספרים כיסו את הקירות, וניירות מחקר נערמו בערימות שנראו על סף קריסה.
"ווינסטון נשמע קולו של היימן לפני שהספיקה לדפוק. "תיכנסי כבר, לא עומדים בפתח."
היא נכנסה. משרדו של פרופ' מרטין היימן היה ממלכה של ניירת וכאוס מחושב—ספרים מאובקים, מגזינים אקדמיים ודפים מצהיבים עם הערות בכתב יד. בפינה ניצב פסלון חרס שבור של אל בבלי ולידו פעמון ברונזה טיבטי, חפץ שהיימן התגאה בו במיוחד. היא ידעה שהוא הביא אותו מטיבט לפני שנים רבות, אבל הוא מעולם לא הרחיב על הסיפור שמאחוריו.
היימן הרים את ראשו ממסך המחשב. נמוך, כמעט קירח, פרט לטבעת שיער דקה בצדדים. היה לו חיוך קטן, לא חם, אלא חיוך של אדם המודע לעליונותו האינטלקטואלית.
"ווינסטון אמר, עיניו הצמצמו  מול מבטה הנחוש. "אני מקווה בשבילך שזה לא עוד אחד מהניסיונות שלך לערער על כל מוסכמות המחקר שלנו."
היא כמעט חייכה. הוא תמיד ידע בדיוק לאן זה הולך.
"אם מוסכמות המחקר שלנו לא יכולות לעמוד בכמה שאלות, אולי הן לא כל כך חזקות היא זרקה, מתיישבת מולו בלי לחכות להזמנה.
ברוב חוצפתה, היא שלחה את ידה והחלה משחקת בהתרסה בפעמון הברונזה.
"קישוטים מעניינים יש עליו אמרה, כשהיא יודעת שזה היה אחד הדברים שהוא גאה בהם במיוחד.
היימן נאנח. "אני עסוק. תעזבי את הפעמון ותגיעי לעיקר."
סאם שלפה את הטאבלט שלה, הניחה אותו על השולחן, והגדילה את התמונה של הפפירוס.
היימן הרים גבה, נשען קדימה, ובחן את המסך.
"מה אני אמור לראות כאן?"
"המספר " היא הצביעה. "תראה", כתוב כאן בבירור – "9,000 שנה."
השקט בחדר התעבה לשבריר שנייה. ואז הוא נאנח שוב. 
"ווינסטון..." הוא גיחך קלות, אבל היה משהו בעיניו, מין עצבנות דקה, כמעט בלתי מורגשת.
"אני אומרת לך, יש כאן משהו היא לחשה, "המצרים תיעדו את אטלנטיס. זה לא היה רק משל!"
הוא הישיר אליה מבט, ואז נשען לאחור בכיסאו, משלב את זרועותיו.
"אני אסביר לך את זה בפעם האחרונה הוא אמר בטון חותך. "900 זה לא 9,000. זו טעות. זה לא כתב היראטי. הכהנים המצרים השתמשו במערכת מספרים שונה. סולון פשוט לא הבין נכון את היחס בין המספרים. המספר האמיתי הוא 900."
היא הידקה את לסתה. "ואם אני אגיד לך שהמצאתי עדות שתומכת במספר 9,000?"
"אם היית מוצאת עדות כזו, כבר היית מקבלת קביעות בהרווארד."
"אתה אפילו לא רוצה לשמוע?"
"אני יודע לאן את חותרת. זה לא יוביל לשום מקום."
היא הביטה בו, כועסת.
"אני רק אומרת..." היא דחפה את הטאבלט חזרה לתיק, "שאמרו את אותו הדבר על טרויה לפני שמצאו אותה."
הוא חייך חיוך מתנשא. "אולי. אבל טרויה הייתה אמיתית. אטלנטיס לא."

---

ווינסטון יצאה ממשרדו, הדלת נסגרה מאחוריה בחבטה קלה.
"אתה טועה היא מלמלה לעצמה.
"שמעתי אותך!" נשמעה צעקה מתוך החדר.
חיוך קטן עלה על שפתיה. היא חיבקה את התיק שלה ורצה לכיוון המסדרון, מנצלת את שבריר הניצחון הקטן.
בדרכה החוצה, חלפה על פני השולחן של גברת אידה, המזכירה הוותיקה של המחלקה. אידה, בשנות השישים לחייה, הרכיבה את משקפיה על קצה האף, מביטה בה במבט חמור סבר.
ווינסטון שלפה לשון קלילה לכיוונה בלי לעצור.
"ילדותית כמו תמיד ווינסטון" נאנחה אידה, אפילו לא טורחת להרים את מבטה מהניירות.
ווינסטון חייכה לעצמה, צעדיה מתרחקים במהירות במורד המדרגות.


פרק 02 - העימות עם האקדמיה 


חלק 1 - ההכנה לעימות
סאם ישבה מוקפת בהכנותיה - ספרים, מחברות ומסמכים מפוזרים על פני השולחן. מסך המחשב מהבהב, מציג שוב ושוב את אותה מצגת, את אותם שקפים שהיא כבר יכולה לדקלם מתוך שינה.
לצד המחשב, היומן שלה היה פתוח על דף התאריך המכריע, ובו כתוב בעט ומוקף בעיגול: "הכנס השנתי של Society for American Archaeology" - האירוע החשוב ביותר לארכיאולוגים, היסטוריונים וחוקרי תרבויות עתיקות.
כשהיא סורקת את האג'נדה באתר האגודה, עיניה נעצרו על הרצאת הדגל: "מסופוטמיה היא הערש של הציוויליזציה" - הרצאתו של פרופ' ג'ונתן ברקר, המרצה הבכיר שמוביל את הפאנל בכנס. זהו משפט שכל סטודנט להיסטוריה עתיקה שומע בשבוע הראשון של התואר.
אבל סאם? זה לא היה רק מחקר עבורה. שבע שנים שהיא חיה את זה, נושמת את זה. זה לא רק הדוקטורט שלה—זה כל מה שהיא.
היא יודעת בדיוק אילו מקורות הוא יעלה, אילו חוקים בבליים הוא יצטט, ואילו שרטוטים הוא יקרין על המסך. אילו שאלות הולכים לשאול אותו, ואילו תשובות הוא ייתן עוד לפני שהן  תשאלנה .
היא כתבה על זה. חקרה את זה. קרעה את הנושא לגזרים ולמדה אותו מחדש, עד שלא נותרה לה שום שאלה.
ובדיוק בגלל זה, היא יודעת שהדברים שהוא הולך להגיד—לא מספרים את כל הסיפור.
היא מכירה את מסופוטמיה יותר מכל אחד אחר באולם.
היא יודעת איך עלו הערים הראשונות—ארידו, אור, אורוכ; יודעת לקרוא כתב יתדות, להבין את המיתוסים הבבליים, את חוקי חמורבי, את הלוחות, את התקופות, ואת הוויכוח הארכיאולוגי סביבן.

היא יודעת הכול. ולכן, יש לה זכות לשאול את השאלות האלה.
וכשברקר יעמוד מול כולם ויגיד  "לא היו עדויות משמעותיות לציוויליזציות קודמות", תהיה לה ליגיטימציה מלאה להגיד לו שהוא טועה. 
היא לא מחפשת ליצור מהומה, אבל היא יודעת שהשאלות שלה מסוכנות.
היא רק רוצה שיתייחסו לעובדות, שהקהילה המדעית תפסיק להעמיד פנים שאין משהו מעבר למה שכבר יודעים.
אבל יש לה גם ספק קטן.
 אם היא כל כך צודקת—למה אף אחד אחר לא שואל את השאלות האלה?
אולי היא באמת רואה צל הרים כהרים.
 אולי…

חלק 2 - רגע לפני ההתפרצות
האולם היה מלא, אבל לא רועש. 
לא היו כאן סטודנטים מתלהבים או סקרנים שהגיעו לחפש השראה—היו כאן פרופסורים, דוקטורים ודמויות מכובדות מהאקדמיה שישבו בקהל, משוחחים בינם לבין עצמם בטון שקט ומהורהר. אנשים של ידע. אנשים של סמכות.
השולחנות היו עגולים, עשויים מעץ כהה ומלוטש, עם כיסאות נוחים  מרופדים בבד קטיפה כחול כהה. האווירה הייתה מכובדת, מחושבת, כמעט קרירה. סאם הרגישה איך הרעש האקדמי עטף אותה כמו מעטפת שקופה.
בקדמת החדר, על במה קטנה, ישב הפאנל—שישה אנשים, כולם גברים בגיל העמידה או מבוגרים יותר, לבושים בחליפות מחויטות בגוונים כהים. השונות שלהם היא בעניבות, חלקן קלאסיות, חלקן מעוטרות בדוגמאות עדינות, אבל אף אחת לא נועזת מדי. אף אחד כאן לא היה אדם של הפתעות.
על הבמה, מול מאות אנשים, עמד המרצה המרכזי, פרופ' ג'ונתן ברקר, אחד השמות המכובדים ביותר בתחום, מחזיק שלט קטן בשלט רחוק ומעביר בין השקפים במצגת מאחוריו. הוא היה גבר בגיל שישים ומשהו, עם שיער אפור מסורק אחורה בצורה מוקפדת, משקפיים דקים ששיוו לו מראה סמכותי וזקן מסודר בקפידה. הוא נראה כאילו יצא היישר מתוך צילום שחור-לבן ישן של אקדמאים מאוקספורד.
"מה שאנחנו רואים כאן״ אמר בטון ברור, לא ממהר, כמו מי שההרצאה הזו נכתבה לפני עשור והוא פשוט ממחזר אותה, "זו ההוכחה החותכת לכך שהציוויליזציה הראשונה, זו שהניחה את היסודות לכל חברה מתקדמת אחריה, צמחה במרחב של מסופוטמיה. וכמובן, אנחנו מזהים כאן גם את סמל הנחש – לא כסמל אוניברסלי של חכמה או רפואה, כפי שהוא פורש לעיתים קרובות, אלא כפי שהוא מופיע בטקסטים השומריים: גנב של ידע, יצור שמסתיר יותר משהוא חושף. במיתוס של אתרחסיס ובאפוס של גילגמש, הנחש מופיע תמיד ברגעים של חציית גבול – אבל לא כדי להעביר ידע, אלא כדי להפקיע אותו מידי האדם. לכן, כשאנחנו מדברים על מקור הסמלים, עלינו להיזהר ממי שמנסה לגזור מהם אמת מיסטית במקום להבין את הקשרם ההיסטורי."
סאם סרקה את הפרצופים מסביבה. היא ראתה פרופסורית מבוגרת עם שיער קצר, כסוף, עונדת פנינים עדינות וצופה בו באותו מבט שהזכיר לה את היימן, משועשע קלות, כאילו הוא מספק הצגה נחמדה אך לא חידש לה דבר.
 לידה ישב גבר צעיר יותר, אולי בשנות הארבעים לחייו, מגולח היטב, בחליפה אפורה כהה, שכתב במהירות במחברתו, מרוכז כאילו הוא מאזין לחזון נבואי.
והיא? היא רק ישבה ובחנה, את השקפים, את המרצה, את הקהל. היא ידעה בדיוק מה הוא עומד להגיד. היא יכלה להקדים את המשפטים שלו, אפילו לנחש באיזה טון הוא יאמר כל מילה.
"הכתובות שנמצאו באוּרוּכּ מתעדות בפירוט את השלב שבו עברנו מחברה שבטית למדינה ראשונה."
שוב אותו משפט כמו בכל ההרצאות שלו, שוב אותה תיאוריה. שוב ההתעלמות מהעובדות שלא מסתדרות עם הנרטיב הזה.
סאם עצמה עיניים ודמיינה את הרגע.
היא קמה, מציגה את הדפים המצולמים של הפפירוס—ובחדר משתררת דממה. המרצה נעצר. הפאנל משתתק.
מישהו באולם לוחש: "רגע... איך לא חשבנו על זה קודם?"
פרופ' ג'ונתן ברקר מישיר מבט אליה, רוכן קדימה, ואז מניד בראשו לאט. "את צודקת״ הוא אומר, בחצי חיוך. "אני מודה שלא חשבתי על זה כך."
ואז, כמו בהילוך איטי, זה קורה, מחיאות הכפיים מתחילות. בהתחלה מהוססות, אבל אז מתגברות.
הקהל עומד על רגליו, מוחא כפיים. אפילו היימן מהנהן. והיא – יודעת שהרגע הזה לא יקרה
חלק 3 - זה הרגע שלה.
סאם חיכתה שהרגע הנכון יגיע. היא הכירה את ההרצאה הזו בעיניים עצומות.
 היא ידעה איך בדיוק ברקר יסיים את המשפט, איך הקהל יגיב, איך אף אחד לא ישאל את השאלות הנכונות.
 כי כך זה תמיד עובד.
אבל לא הפעם.
היא הרגישה את הגוף שלה מתוח, האדרנלין התחיל לזרום.
 הקול של פרופ' ברקר המשיך להדהד, מלווה במצגת שהתחלפה על המסך מאחוריו, מציגה תמונה של לוח חרס חום, כתוב בכתב יתדות קדום.
"הכתובות שנמצאו באוּרוּכּ, העיר המסופוטמית הקדומה, מספקות עדות מוחשית למעבר בין חברת שבטים למדינה מאורגנת."
די!
היא דחפה את הכיסא שלה לאחור ועמדה. הרחש באולם כמעט נדם.
"אתה טועה״ היא אמרה. 
בהתחלה, אף אחד לא הגיב. פרופ' ברקר נעצר לרגע, מצמץ לעברה,  "סליחה?" הוא אומר כשהוא משפיל מעט את מבטו, מצפה אולי שהמבט הסמכותי יהיה מספיק כדי לגרום לסאם לסגת.
אבל סאם כבר שלפה את המסמכים שלה, הניחה אותם על השולחן הקרוב ביותר.
"אתם טועים. אתם טועים כולכם."
שקט השתרר באולם. לחשושים נשמעו בקהל ומספר ראשים התרוממו והביטו לכיוונה, אחרים השפילו מבט, אולי מתוך מבוכה.
"אני לא טועה״ היא המשיכה בהתלהבות "יש מספר עדויות לתרבות קודמת. אנחנו פשוט בוחרים להתעלם כי הן לא מתאימות לנרטיב שלנו."
חלק מהאנשים הביטו בה בעניין – כאילו חיכו לרגע הזה. חלק רטנו בשקט, מנידים בראשיהם כאילו מדובר בעוד דוקטורנטית שמחפשת תשומת לב. מישהו בקהל צחקק קלות.
ובפאנל?
ברקר רק הביט בה, משלב ידיים.
"ווינסטון, נכון?" קולו לא היה מזלזל, אבל גם לא מתעניין באמת.
 כאילו הוא כבר שמע דברים כאלה בעבר, כבר ראה צעירים שמנסים לחדש משהו – וכולם, בלי יוצא מן הכלל, נפלו בסוף.
אבל היא לא תיפול.
"כן״ היא ענתה "ואני כאן כדי להראות לכם משהו שכנראה אף אחד כאן לא ראה קודם."
היא שלפה את הדפים המצולמים של הפפירוס.
"התעודה הזו״ היא אמרה, מניחה את המסמכים בזהירות, "היא עדות לידע עתיק שקדם למסופוטמיה. היא מדברת על אירוע שהתרחש לפני 9,000 שנה. לא 900. ויש עדויות נוספות שמחזקות את זה."
מישהו בפאנל, פרופסור מבוגר בעל שיער דליל ומשקפיים עבים, כחכח בגרונו.
"ווינסטון…" הוא אמר באיטיות, כאילו מסביר לילד קטן.
 "הפפירוס הזה כבר נבדק בעבר  ונמצא שמדובר באי-הבנה במספור. 900 זה לא 9,000, זו הייתה שגיאת תרגום שנובעת מהבדלים בין הכתב ההיראטי להירוגליפי בתקופות שונות במצרים."
"שגיאת תרגום?" היא שאלה, צוחקת בלעג. "אתם פשוט לא רוצים להסתכל על זה מחדש. אנחנו מדברים על מסופוטמיה כאילו היא התחלה, אבל אולי היא לא. אולי היא רק חוליה בשרשרת ארוכה יותר."
מישהו מאחוריה השתעל. בקהל, כמה אנשים החליפו מבטים.
היא סרקה בעיניה את הקהל, מחפשת את פרופסור היימן. מקווה למצוא שם אישור, תמיכה, משהו. אולם כשפגשה את מבטו לרגע, הוא רק ישב שם. שותק. מתבונן.
הוא לא התערב. לא אישר, לא הכחיש.  פשוט הביט בה במבט חסר הבעה.
פרופ' ברקר נאנח, כאילו נאלץ להתמודד עם חוסר ההבנה של תלמידה צעירה ונלהבת מדי.
 הוא הפנה את מבטו אל הקהל, חושף חיוך קל, כזה שאינו באמת משדר חיבה, אלא עליונות סמויה של מי שכבר ראה הכול ושמע הכול. "זה בדיוק העניין עם תחום המחקר שלנו״ הוא אמר, קולו רגוע, אפילו משועשע, כאילו מסביר עיקרון פשוט למי שאין לו את הפרספקטיבה הרחבה שלו.  "תמיד יהיו השערות חדשות, ותמיד יהיו אנשים—חכמים, נלהבים, אפילו מוכשרים—שינסו להכניס לתוך ההיסטוריה מה שהם רוצים לראות בה."
הוא הפנה אליה מבט, ראשו מוטה מעט, כאילו שוקל ברצינות את דבריה. ואז, באותה שלווה קרירה, הוא סיכם: "אבל זה לא הופך אותן לנכונות."
סאם יצאה מהאולם וטרקה את הדלת מאחוריה. האוויר במסדרון היה דומם, אבל בתוכה הכול סער.
היא הרגישה את הדופק שלה דופק מתגבר, כאילו מישהו מכה מבפנים. הנשימה שלה הייתה שטחית, קטועה. ידיה רעדו. לא מרוב פחד, אלא מרוב תסכול. תחושת חום התפשטה בחזה, כמו גל של בושה שנאבק בדרך החוצה. רק לפני רגע היא עמדה מול האולם המלא, הציגה את הממצאים שלה ואמרה את האמת בקול רם. אבל במקום מחיאות כפיים, במקום הבעת עניין או סקרנות, היא קיבלה רק שתיקה כבדה. האנשים שעבדה איתם במשך שנים, הקולגות של לספסל הלימודים, הפרופסורים שהיא העריצה, כולם ישבו שם ונתנו לפרופסור ברקר להשפיל אותה.
בסערת רגשות היא פנתה ויצאה החוצה , משאירה אותם בפנים, ממשיכים את חייהם כאילו לא קרה כלום.
סאם ראתה את פרופסור היימן יוצא מהאולם בליווי הפרופסורית עם שרשרת הפנינים, משוחחים בשקט ביניהם. הם חלפו על פניה בלי להביט בה, בלי לעצור, בלי לומר מילה. כאילו הפכה לשקופה.
משהו בתוכה נסדק. היא הביטה סביבה והבחינה בכמה אנשי סגל מוכרים. חלקם השפילו מבט כשחלפו על פניה, אחרים חייכו חיוך מעושה ונעו הצידה. אותם אנשים שהיו נחמדים אליה רק הבוקר כבר לא רצו להיות מזוהים עמה.
היא נשמה עמוק, מנסה לייצב את עצמה, כשקול מוכר הגיע מאחוריה.
"ובכן, זה היה... מעניין."
היא הסתובבה וראתה את אליוט גרין, בן זוגה של חברתה הטובה מאיה. הוא עמד שם, משעין כתף על הקיר, זרועותיו משולבות. על פניו היה חיוך קל, לא מתנשא או מזלזל, אך גם לא מתלהב במיוחד.
"מה אתה עושה כאן?" היא שאלה, ממצמצת בעיניה.
"אותו הדבר כמוך״ הוא השיב, מסיר את משקפיו ומנקה אותם בקצה חולצתו. "זה הכנס השנתי של החברה לארכיאולוגיה אמריקאית. שכחת שגם אני חלק מזה?"
כמובן שהיא לא שכחה. הם שוחחו בעבר מספר פעמים, והיא אפילו התייעצה איתו במהלך כתיבת הדוקטורט שלה. אבל תמיד הוא נראה לה כמישהו שלא לוקח דברים ברצינות מספקת—אדם שאפשר לדבר איתו, אך לא מישהו שהיא יכולה לסמוך עליו באמת.
"אני חייב לומר״ המשיך אליוט, "את היחידה שהצליחה לגרום לברקר לאבד את הסבלנות שלו מול כולם."
"כן״ היא חייכה חיוך מריר. "אני מניחה שגם זה סוג של הישג."
"לגמרי״ הוא אמר, אך אז קולו נעשה רציני יותר. "את באמת מאמינה בזה, נכון?"
סאם הסתכלה עליו, מחפשת את הזלזול הרגיל, את החצי-חיוך האירוני שתמיד היה לו כשדיברו על תיאוריות שחרגו מהקונצנזוס. אבל הפעם הוא לא נראה משועשע.
הייתה בו דממה שלא הכירה. משהו במבט שלו נראה כמעט סקרן. ואולי – כמעט כן. אבל מאחורי השקט הזה, היה בה גם קול קטן שהזהיר: יש בו משהו שאתה לא רואה. אולי הוא באמת מקשיב, ואולי הוא פשוט שוקל את המידע – כמו מרגל שמנסה להבין אם זה שימושי.
"אני לא 'מאמינה' בזה״ היא השיבה בקרירות. "אני יודעת שזה נכון."
הוא הנהן קלות, לא מתווכח. "רעיון מעניין״ הוא אמר. "אבל תיזהרי, כי מעכשיו יהיו אנשים שלא ירצו לשמוע אותך בכלל."
היא בלעה רוק. "אתה אחד מהם?"
"עוד לא החלטתי״ הוא השיב בכנות. ואז, כאילו כדי להטעות, הוסיף: "אבל אני כן יודע שאת הרגע הכנסת את עצמך לסיטואציה לא פשוטה."
​"אז למה אתה כאן?" היא הקשתה, מקמטת את מצחה. "למה בכלל דיברת איתי עכשיו?"

הוא חייך שוב, הפעם בצורה פחות ברורה. "כי מה שאמרת שם גרם לי לחשוב."
אבל היא לא הייתה בטוחה אם אמר זאת כמחמאה או כהקנטה.

כשהיא ירדה במדרגות, הטלפון שלה רטט. הודעה אחת, ממספר לא מוכר.
L3 / BL616 הם שמרו אותו במקום שלא מחפשים בו תשובות – רק אמונה.

סאם קראה את ההודעה פעמיים. מנסה להבין מה פשר ההודעה. זה לא היה שם של אדם או מיקום. לא תאריך. לא מילה שיש לה הקשר מובן.
היא סגרה את המסך ויצאה לכיוון הרחוב. תחושת הבטן שלה אמרה לה שמשהו עומד להתחיל.





פרק 03 - השימוע 


חלק 1: המעטפה
יום שני, 07:14 בבוקר.
פרופסור ג'ונתן ברקר הגיע מוקדם מהרגיל.
המסדרונות של הפקולטה להיסטוריה עוד היו מכוסים בשקט של טרם־יום. קרני שמש ראשונות ליטפו את חלונות האבן של הבניין הישן, והאוויר נשא את ריח הגשם של הלילה. פסל הברונזה של הרודוטוס בגינה הדרומית — שהוזמן ביוזמתו — נראה מתעורר בקושי, טיפות נוטפות מקצה הגלימה.
ברקר פסע לאיטו. עקביו הדהדו.
הוא אהב את הרגעים האלה, כשהמוסד כולו נראה כנוע, טהור, כמו קלף ריק. לפני הסטודנטים, לפני הדוחות, לפני דעת הקהל.
כשהגיע לפתח משרדו קלטו עיניו  תמונה שהוסטה מעט ממקומה. הוא יישר אותה באגודל, כמפצה על חוסר האיזון שמחכה לו ביום הקרוב.
במשרדו, הוא הניח את תיק העור על הכורסה, ניגש ישירות למדף התעודות.
עשרים ואחת.
תשע מהן חתומות בזהב. אחת בשפה סלאבית שהוא לא טרח לאמת.
התמונה מקיימברידג' ממוסגרת תחת זכוכית אולטרה־שקופה.
הרצאה לאולם מלא. תשואות. החיוך שלו במדויק — לא נלהב מדי, לא נבוך.
הוא הנהן לעצמו.
 חש מעט עוגן של יציבות. הוכחה חיה לכך שהוא בצד הנכון של ההיסטוריה.
בפינה, המקינטה האיטלקית כבר חיכתה. הוא מילא אותה, הידיים פועלות כמו מנגנון מכני משומן. ריח הקפה התחיל לבקוע מהברזל החם — אבל לפני שטיפת האספרסו הראשונה הספיקה להגיע לפיו — נשמעה דפיקה.
לא דפיקה של סטודנט. לא של שליח.
שלוש נקישות, קצרות, קצובות.
נטלי עמדה בפתח.
״משהו לא שגרתי,״ אמרה בלי להיכנס. ״הייתה מעטפה. לא בדואר. לא שמו בתא. פשוט הופיעה כאן.״
״מי הביא אותה?״
״גבר. לא משליחי הקמפוס. לבוש כמו... לא יודעת. כאילו מתוך קונסוליה. לא זיהיתי.״
היא הניחה את המעטפה על שולחנו.
היא הייתה בצבע שנהב, טקסטורה עבה, כמעט פרסית. לא חתום, לא ממותג, לא רשום.
ברקר קימט את מצחו.
על חזית המעטפה הוטבע סמל עדין, כמעט בלתי מורגש. ההטבעה לא הייתה בולטת — אלא שקועה קלות, כאילו נלחצה לתוך החומר בעזרת כלי ישן. עיגול שבור, קווים מקוטעים שנחתכים באלכסון — שילוב שנראה כמו צופן עתיק או תרשים כוכבים אבוד.
הקפה החל לזרום לאט לספל.
ברקר שלח יד — ואז עצר. משהו באובייקט הזה היה... חריג. לא מאיים, אבל טעון. הוא הניח לאצבעות להחליק בעדינות לאורך שפת המעטפה לפני שהרים אותה בזהירות.
המשקל שלה היה שונה — קל מדי.
הוא פתח בזהירות.
פנימה: דף דק. נקי.
שורה אחת:
S.W. — Action required. Discretion expected.
לא חתום. לא תאריך. לא קצה חוט.
הוא נעמד דומם.
עיניו לא קראו שוב את הטקסט — הן מדדו את האוויר סביבו. הוא ניגש לחלון, הסיט את הווילון.
 מבטו ירד אל הרחוב שמתחת. הוא סרק את העוברים והשבים כאילו מנסה לזהות מבט זר. האם מישהו מהם שלח את המעטפה? או רק וידא שהגיעה ליעדה?
ברקר שלף את הנייד. הוא הפך את הדף — ומאחור, באותיות קטנות ומדויקות, הופיע מספר טלפון. הוא הקליד את המספר בדיוק כפי שנכתב.
שלוש שניות. מענה.
״כן קיבלתי,״  אמר. שתיקה. ״כן בהחלט, זה יקרה היום.״
הוא ניתק. השעה הייתה 07:52.


ברקר פתח את היומן שלו במחשב.
בשעה 13:00 הייתה רשומה ״מפגש הוקרה לתורמי קרן הפיתוח האקדמי״. הוא מחק אותה והקליד במקומה:
"שימוע – ד״ר ס. ווינסטון. בירור בעקבות התנהלות חריגה בכנס."
הוא יצא מהמשרד.
נטלי בדיוק חזרה לעמדה, מחזיקה כוס קפה ביד אחת ונייד ביד השנייה.
״נטלי. שימי לב. אני צריך שתשלחי כעת זימון לסאם ווינסטון.״
״ניסוח חד?״  שאלה.
״שפה אקדמית. אבל שלא משתמעת לשתי פנים. שתבין  שזאת לא המלצה "
״מה לרשום כסיבה?״
״התנהגות בלתי הולמת בכנס. שיחת בירור.״
״אני יוצא עכשיו. תבטלי את כל הפגישות שלי היום״
הוא חזר למשרד.
הדלת לא נטרקה — רק נסגרה באיטיות.
המעטפה נותרה על השולחן.
הסמל שלה ריצד קלות באור המתפזר מהתריס.
חלק 2 - הזימון
המייל נפתח בלי דרמה. קליק מהיר, קפה פושר ביד אחת, מסך חצוי לשניים. חצי ממנו טיוטה של דוח שהיא ניסתה לדחות כבר יומיים, החצי השני מלא התראות מהמערכת של NYU. הבוקר היה אמור להיות שגרתי. הוא לא.
השם בראש ההודעה לא היה מוכר.
 לא המזכירה הקבועה. לא אף אחד מהפקולטה. רק כתובת מערכתית, קרה, שהתחילה בסדרה ארוכה של מספרים. משהו בה התכווץ.

נושא: דיון עם צוות הפקולטה – רביעי, 10:00
 מאת: מזכירות הפקולטה למדעי הרוח
שלום רב,
 נודה להגעתך לפגישה עם חברי הסגל האקדמי, לדיון בנוגע להערות שנשמעו מצידך במהלך הכנס הארכיאולוגי האחרון.
 נא לא לשתף גורמים חיצוניים בפרטי המפגש.
 הנוכחות חשובה.
 בברכה,
 מזכירות הפקולטה.

היא קראה שוב.  ואז שוב.
לא כי משהו לא היה ברור אלא כי ניסתה להבין איך הצליחו לדחוס כל כך הרבה איום בשפה כל כך מתורבתת ובמעט מילים.
"נודה להגעתך..."
 היא כמעט צחקה. זה לא היה הומור. זו הייתה עייפות. עייפות של מי שכבר יודעת לאן זה הולך.
לא "שלום סאם היקרה".
לא החתימה הידידותית הרגילה.
לא השפה הרכה שמלווה בדרך כלל מכתבים מהאקדמיה.
רק "שלום רב". כאילו הפכה בן רגע מדוקטורנטית לבעיה שצריך לטפל בה.
היא נשענה לאחור בכיסא. האור שבקע מהמסך השתקף בזגוגית החלון. מחוץ לדירה, מנהטן נראתה מטושטשת מהאובך של בוקר גשום.
היא הרימה את הטלפון.  "מאיה?"
מאיה ענתה מייד, הקול שלה היה צלול כמו תמיד.
 "שלחו לי מייל״ אמרה סאם. "שימוע. בגלל מה שקרה בכנס."
שתיקה קצרה. ואז, "כן, שמעתי. אליוט כבר עדכן אותי. אם לא היו מזמנים אותך, זה היה יותר מפתיע."
"את חושבת שעשיתי טעות?"
"את רצינית?" קולה של מאיה היה חד, נוגע בגבול של צחוק. "מעטים היו מעזים להתעמת ככה עם ברקר, בטח שלא באולם מלא. איך לא חשבת להתייעץ איתי קודם?"
סאם חייכה חיוך מריר. "הרגשתי כאילו אני שורפת את עצמי מקצועית, מול כל העולם."
"לא. פשוט הפרעת להם לשמור על השקט."
היא קמה מהכיסא והתחילה להסתובב בדירה. צעד ועוד צעד. היא הרגישה את המילים רוטטות מתחת לעור.
"אני לא יודעת אם ללכת״ לחשה. היא חשבה על המייל שוב. ברקר לא חתם בשמו. לא שלח מייל אישי. הוא הסתתר מאחורי ההודעה הפורמלית של המזכירות. מה זה אומר עליו שהוא הסתיר את עצמו מאחורי המזכירות?
"אם לא תלכי״ אמרה מאיה "הם יכתבו את הסיפור לבד. ואת יודעת איך זה עובד."
"חשבתי שהאקדמיה אמורה לעודד חשיבה חופשית״ אמרה לבסוף. "אבל כנראה שרק כל עוד היא לא מטלטלת את הסירה."
"אמורה״ חזרה מאיה. "אבל גם מוסדות ישנים רוצים שקט. לא אמת."
"מה את מציעה?"
"תלבשי משהו פשוט. תופיעי. תסתכלי להם בעיניים. ואל תתנצלי."
"זה מה שצריך?"
"זה מה שלמדתי — אחרי הרבה פעמים שניסיתי להבין מה רוצים ממני."
הן שתקו.
 סאם ניתקה ראשונה — אבל ידעה שהמילים של מאיה יישארו אצלה הרבה יותר זמן מהשיחה עצמה.
---
אחר כך היא פתחה את הארון.
 מול עיניה תלוי היה הסוודר האפור הדהוי, ומימינו – החולצה הכחולה ההיא.
 זו שהייתה שלה עוד מהתואר הראשון. צווארון נוקשה, כפתורים שכבר איבדו ברק.
היא הוציאה אותה, הניחה אותה על המיטה.
 לידה – תגית שם ישנה מקופלת.
 לרגע לא ידעה למה שמרה אותה. עכשיו זה היה ברור.
היא חזרה לשולחן. פתחה את המחשב.
 לחצה על "השב" למייל.
אהיה נוכחת.
שלחה בלי לחתום בשם.
בלוח השנה הדיגיטלי שלה, היא סימנה את השעה:
13:00 – שימוע


חלק 3: השימוע
סאם עלתה במדרגות האבן, כל צעד מדוד, שקט, חדור מטרה. היא לא באה להתחנף. לא להסביר. היא באה להופיע. לומר את מה שיש לה — ולעמוד מאחוריו. האוויר בתוך הבניין היה דחוס, כמו חדר שננעל זמן רב מדי. המסדרונות המוכרים - שפעם חשבה עליהם כעל בית - הפכו לגלריה של צללים. דלתות משרדים שהיו תמיד פתוחות לרווחה עכשיו נסגרו בזה אחר זה, כמו פיות ששומרים סוד.
הטלפון שלה רטט. מאיה:
"תזכרי מי שאת. לא מה שהם רוצים שתהיי. תהיי חזקה!"
אצבעותיה של סאם התכווצו על המכשיר. היא רצתה לענות, לכתוב משהו, אפילו מילה. אבל היא רק בהתה במסך. זה לא היה פחד. זו הייתה תחושת עומס – כאילו כל תגובה תישמע קטנה מדי מול מה שבאמת רצתה לומר.
היא בהתה במסך רגע נוסף, ואז כיבתה אותו. היא לא ענתה – אבל בפנים משהו התייצב. מישהו בצד שלה. זה הספיק, בינתיים.
החדר היה בקומה השנייה, מאחורי דלת עץ כבדה עם ידית פליז מלוטשת. יותר מכל דבר אחר, הדלת הזו הזכירה לה את דלת הכניסה של בית המשפט המקומי. חלקה מדי. מבריקה מדי. יותר מדי כמו מחסום.
היא דפקה שלוש פעמים. קול עמוק ענה מיד: "יבוא."
בתוך החדר חיכו שלושה. פרופ' ברקר ישב מאחורי שולחן עץ אלון, ידיו מונחות על תיקייה סגורה כמו על ספר קודש. משמאלו – ישבה פרופסור מרים קולינס, שערה האפור אסוף בצמה הדוקה. עיניה ננעלו על סאם עוד לפני שהתיישבה, מבט קצר אך טעון, כאילו היא כבר שקלה את כל הטיעונים והגיעה למסקנה.
"שלום, סמנתה," אמרה בקור אקדמי שמוסווה בנימוס. "אני כאן היום כנציגת ועדת האתיקה מטעם הרקטור."
זו לא היתה הפעם הראשונה שסאם שמעה את הקול הזה. אבל מעולם לא היה בו כזה ריחוק.
ומימין - פרופ' היימן. המנטור שלה. האיש שכתב לה מכתב המלצה שהכיל את המילים "התלמידה המבריקה ביותר שפגשתי". עכשיו עיניו היו קבורות במסמכים שלפניו, כאילו אם יביט מספיק זמן בדפים הלבנים, אולי יוכל להיעלם.
"סמנתה ווינסטון״ פתח ברקר בקולו החלק, "אנחנו מאוד מעריכים שבאת היום."
האור מהחלון נפל בפסים דקים על השולחן, מחצה את החדר לאזורים של אור וצל. סאם ישבה מול האור. הם - בצל.
"אנחנו כאן כדי להבין, לא כדי לשפוט אותך״ המשיך ברקר. חיוך רחב מדי נפרש על פניו. "זו פשוט שיחת הבהרה."
סאם הרגישה את הבטן שלה מתהדקת.
"אם זו באמת רק שיחת הבהרה," היא אמרה, "אז למה אני פה מול שלושה מרצים בכירים – בלי הסבר, בלי הודעה מוקדמת, ובלי לדעת למה הוזמנתי בדחיפות?"
פרופסור קולינס משכה בכתפיה. "הפרוטוקול יוגש לעיונך בתום הפגישה." אצבעה הארוכה ליטפה את קצה העט שלה בתנועה מעגלית, שקטה, כמעט טקסית — כאילו היא חותמת מסמך שכבר נכתב מראש.
היימן עדיין לא הרים את מבטו. אבל סאם ראתה איך גרונו נע בבליעה קשה.
"תביני…״ אמר ברקר תוך כדי פתיחת התיקייה, "הבעיה אינה בתוכן האמירות שלך. אלא באופן בו בחרת לחשוף אותו."
ברקר הניח יד אחת על התיקייה ודיבר בשם כולם. "הנתונים שהצגנו עברו ביקורת עמיתים. פרשנות שמבוססת על עשרות שנים של מחקר מצטבר."
"את הצגת השערות כעובדות בכנס בינלאומי״ הוסיפה פרופסור קולינס. "מול מאות אנשים. בלי תיאום מוקדם. את מבינה את חומרת המעשה?"
על הקיר מאחורי ברקר נתלתה תמונתו של נשיא האוניברסיטה לשעבר. המסגרת הייתה מעוקמת קלות, כאילו מישהו הטיל בה אבן ולא טרח ליישר.
"אני מבינה שהאקדמיה אמורה להיות מקום של אמת ושל שאילת שאלות״ אמרה סאם. "לא של נוחות."
פרופסור קולינס שלפה נייר נוסף מתוך התיקייה. "האם את מודעת לכך שהצגת טענות שעלולות לפגוע במוניטין של חוקרים אחרים? של המוסד כולו?"
סאם ניסתה לשמור על טון שקול, אבל המילים יצאו בחדות שלא הצליחה לרכך. "אם האמת פוגעת במוניטין, אולי הבעיה היא במוניטין."
בפינת השולחן ניצבה משקולת נייר. ברקר לקח פתק קטן, שלף עט מתיקו, ורשם עליו כמה מילים במהירות שקטה ומדויקת — כמעט טקסית. הוא העביר את הפתק להיימן בלי לומר מילה. היימן העיף בו מבט קצר ונעץ אותו מתחת למשקולת.
"המוסד שלנו״ אמר ברקר במתינות של רופא שמכין חולה לחדשות רעות, "מבוסס על אמון. כשחוקר בוחר לפעול לבד, הוא שובר את האמון הזה."
"אני לא בוחרת לפעול לבד. אני בוחרת לא לשתוק."
פרופסור קולינס הושיטה לה דף. "זה טיוטת סיכום הפגישה. אנא קראי."
המילים קפצו מול עיניה של סאם:
"הגברת סמנתה ווינסטון בחרה להציג במסגרת הכנס תיאוריה לא מאושרת, מבלי תיאום מוקדם, וגרמה לאי נוחות פומבית. הנושא יובא להמשך דיון מוסדי."
"אין פה מילה על התוכן שלי," אמרה. "רק על 'אי נוחות'."
"התוכן ייבחן״ אמר ברקר. "כרגע, אנחנו בוחנים את ההתנהלות."
היימן הרים את מבטו לראשונה. רק לשנייה. מספיק כדי שסאם תראה את הדבר היחיד שבעיניו: חרטה.
"אני לא אחתום על זה."
"זו זכותך המלאה״ אמרה קולינס.
סאם קמה. אף אחד לא הזדקק איתה. אף אחד לא אמר "תודה שבאת". הדלת נסגרה מאחוריה בקול רך מדי.
היא עמדה במסדרון, ידיה עדיין רועדות. ואז שמעה – קולות מתוך החדר. ויכוח. היא התקרבה לדלת, אבל לא הצליחה לפענח את המילים. רק הטון של ברקר, חד מהרגיל: "...לא מה שסוכם..." ותגובה חרישית של היימן.
היא עוד רצתה להישאר שם, אולי להבין מה נאמר עליה – אבל המבטים שנעצה בה נטלי, המזכירה שישבה ליד הדלת, גרמו לה לסגת לאחור. היא הסתובבה, ועזבה את המקום בחוסר רצון.
ברקר המתין רגע, ואז פתח את המגירה התחתונה. הוא שלף מתוכה טלפון מדגם ישן, בעל גוף מתכתי מחוספס ומסך עמום. בלי היסוס, הקליד הודעה אחת בלבד:
אל: [נמען לא ידוע]
הנושא: S.W.
הודעה: "המסר הועבר."
על השולחן, מתחת לחצי למשקולת הנייר, הפתק הקטן של ברקר להיימן היה עדיין גלוי למי שידע לחפש: "היא לא הולכת לעצור. אתה יודע מה זה אומר."



פרק 04 - נבואת הפרפר 


חלק 1 - מחשבות שניות
ספריית בובסט הייתה שקטה כמנהגה, אבל הפעם, השקט לא הרגיע את סאם. האוויר הקריר של פנים המבנה פגע בפניה כמו גל רענן, אבל הוא לא שטף ממנה את התחושות מהכנס.
הכנס. המבטים. ההשפלה.
המבטים שננעצו בגבה, הלחישות, הדרך שבה אנשים שפעם דיברו איתה בחופשיות – כל אלה עדיין רדפו אותה. אף אחד לא אמר לה בפירוש שהיא חצתה קו, אבל היא ידעה את זה. האקדמיה תמיד הייתה מקום ששמר על סדר, על מוסכמות. ומה שהיא עשתה היום – היה הרבה מעבר לגבולות המותר.
היא ניסתה לשכנע את עצמה שהיא לא אכפת לה. "אני עשיתי את הדבר הנכון. אני פשוט צעד אחד לפני כולם." אבל עמוק בפנים, היא ידעה שזה לא כזה פשוט.
ידה התרוממה כמעט באוטומטיות, מעבירה את קווצות שיערה על פניה. היא לא טרחה לאסוף אותו הבוקר, וגם לא התלבשה בהקפדה יתרה. ג’ינס כהה, חולצה ארוכה אפורה עם צווארון מעט רפוי, ונעלי סניקרס ישנות.
המראה החיצוני שלה שיקף במדויק את מה שהתחולל בתוכה – עייפות, תשישות, ריקנות.
אבל היא לא באה לכאן כדי להתאבל על מה שקרה. המטרה הייתה אחת – למצוא הוכחות.
לרגע, עיניה חלפו על ההודעה האחרונה בטלפון שלה. היא קיבלה אותה אתמול, מיד אחרי הכנס. צירוף אותיות ומספרים: L3.B616.
 לא היה שם, לא הסבר, לא קונטקסט.
 היא נאנחה וסגרה את הטלפון. “עוד טרול מהכנס" חשבה. “או בדיחה פנימית שאני לא שותפה לה.”
 היא דחקה את זה הצידה. זה לא הרגיש חשוב. לא עכשיו.

סאם טיפסה אל הקומה השביעית של הספרייה, חולפת בין המדפים הגבוהים, שם שכנו כרכים ישנים מאחורי זכוכית. ריח של נייר ישן ואבק מילא את האוויר, ריח של ידע שנשתמר במשך מאות ואלפי שנים.
היא התיישבה ליד אחד השולחנות הארוכים, שלפה את הטאבלט שלה והציגה שוב את הצילום הדיגיטלי של הפפירוס המצרי העתיק. התמונה ריצדה מולה, והמילים הכתובות עליו נראו לה כבדות יותר, בעלות משמעות עמוקה יותר משהייתה מסוגלת להבין עד עכשיו.
היא הגדילה את התמונה. הפפירוס היה כבן 3,000 שנה לפחות. אורכו כ־40 ס"מ, רוחבו כ־25. הקלף עצמו בגוון צהבהב עמוק, כמעט חום כהה, שוליו פרומים – עדות למסע הארוך שעבר עד שהגיע למוזיאון הבריטי. הדיו דהוי, אך שרידי פחם הצביעו על חומר עמיד במיוחד.
 אבל מה שמשך את עיניה עכשיו לא היה הדיו. היא עצרה את נשימתה. בקצה השמאלי של הפפירוס – ממש בשוליים, בין הקצה הפרום לקו התפר – הופיעה חריטה דהויה, כמעט בלתי נראית. לא כתב. לא ציור. צורה.
 עיגול חצוי בקו דק, ובמרכזו – נקודה זעירה, מוקפת קווים דקים – אופקי ואנכי, כמו צלב. לרגע חשבה שמדובר בכתם, אולי שריטה או סימן בלייה. אבל  משהו בו… היה שונה. מדוד מדי. מוקפד מדי. כאילו מישהו ביקש להשאיר חותם, למי שיידע היכן לחפש.

הוא לא היה הירוגליפי טהור, כמו שהיה נהוג בכתבים רשמיים של התקופה, אלא שילוב מוזר בין הירוגליפים לכתב דמוטי. אולי פרופסור ברקר צדק? זו לא הייתה הדרך שבה כתבו מצרים מלומדים. או שאולי מישהו ניסה לפשט את הכתיבה, או אולי להסתיר אותה.
 היא התקרבה עוד, מצמצמת את עיניה. אולי זה רק צל, אולי תעתוע של אור על משטח ישן. אבל בפנים – התחושה הייתה ברורה: זה לא קישוט. זו הודעה.
אבל הכי חשוב היו הציורים. במרכז המסמך הייתה דמות אדם. היא נראתה כורעת, אבל לא בתנוחה של תפילה. משהו בהבעת הפנים שלה נראה כמו פחד, אולי השלמה.
מאחוריה, מתנשאים ספק הרים… ספק גלים, אולי זו אש, אולי סופה. היו קווים מסולסלים סביב הדמות, דומים לעשן או לחשיכה שבאה מלמעלה. לצדה הופיע יצור מכונף. לא ברור אם זה היה עוף דורס, דרקון… או פרפר.
מבעד לחלון שבין מדפי הספרים לעמדת הקריאה, הבהב לרגע אור לבן חיוור – כמו השתקפות ממסך מחשב, או מצלמה. סאם לא הבחינה. היא הייתה שקועה מדי בתווי הסמל, בשריטות הכהות ובשאלות שלא הפסיקו לבעור.
סאם עצרה לרגע את נשימתה. היא לא ידעה למה, אבל משהו בציור הזה עורר בה תחושת מוכרות לא מוסברת.
ואז היא ראתה אותו. הסימן הזעיר בשולי הפפירוס. הוא היה כמעט בלתי נראה, כמו חותמת שנשחקה עם הזמן. זה לא היה חלק מהציור המקורי. כמו שני קווים מתעקמים המתמזגים לנקודה אחת – כמו שביל שמתכנס לסוף משותף.
סאם סגרה את הספר בזהירות, העבירה את אצבעותיה על הכריכה הישנה. משהו בתוכה התעורר, מעין תחושת הישג, אבל גם סקרנות בוערת. היא ידעה שהיא מצאה רמז חשוב, אולי אפילו עדות נסתרת שכולם פספסו.
הספרייה הייתה שקטה, כמעט נטושה. האורות מעליה ריצדו מעט, צללים רכים התפשטו בין המדפים הגבוהים. היא לקחה נשימה עמוקה, הרגישה קלילה יותר, כמעט אופטימית.
כבר מאוחר חשבה. היא אספה את חפציה, חצתה את המסדרון הארוך של הספרייה ויצאה אל האוויר הלילי הקר. הרחובות של ניו יורק עדיין רחשו חיים, אבל היא הרגישה מרוחקת מהם. בדרכה הביתה, המחשבות התרוצצו בראשה. יותר מדי שאלות, יותר מדי אפשרויות.

חלק שני: רמזים ישנים, פחד חדש
הבוקר הגיע מהר מדי.
סאם התעוררה בבת אחת, כאילו הושלכה חזרה אל המציאות. היא נשמה עמוק, ממצמצת אל מול אור הבוקר האפור שהסתנן מבעד לוילונות החדר. גופה היה כבד, שקוע בעייפות שלא עזבה אותה גם אחרי כמה שעות שינה. היא התהפכה במיטה, ניסתה לשכנע את עצמה להמשיך לישון, אבל המחשבות כבר התחילו להתרוצץ.
היא קמה לאיטה, דוחפת את השיער שלה לאחור, עיניה עדיין חצי עצומות. הדירה הייתה שקטה. הרעש היחיד היה הזרם הקבוע של המים במכונת הקפה כשהפעילה אותה בלחיצת כפתור.
בדרך למטבח, היא חלפה ליד השולחן שלה, ומסך המחשב נדלק ברגע שעברה לידו. העיניים שלה, כמעט בלי כוונה, נחתו על המסמך הפתוח:

"המעבר ממיתוס להיסטוריה: לידתה של המדינה במסופוטמיה."
עבודת הדיסרטציה שלה. היא בהתה בכותרת במשך רגעים ארוכים, כאילו ראתה אותה בפעם הראשונה.
היא ידעה שהיא אמורה להגיש אותה בקרוב. זה היה מסמך גמור מבחינת מחקר ומבחינת הכתיבה וההגהה.
בימים רגילים, היא הייתה מסיימת את תהליך ההגשה, ההגנה והתיקונים בקלות. אבל אלו לא היו ימים רגילים.
היא ידעה שהממסד האקדמי לא ישכח לה את המהלך שעשתה בכנס. גם אם יניחו לה להגיש את הדוקטורט, גם אם היא תקבל ציון גבוה על המחקר שלה—מי ירצה להעניק לה תואר דוקטור עכשיו?

מי ירצה להיות מזוהה איתה?

אבל האמת הייתה שזה כבר לא שינה לה. לא בגלל שהיא ויתרה, אלא כי הראש שלה היה במקום אחר. משהו אחר משך אותה עכשיו, חזק יותר מהשאיפה להכרה אקדמית.
היא לגמה מהקפה החם, אבל הוא לא חימם את הספקות שבתוכה. המילים במסמך נראו רחוקות ממנה, כאילו הן שייכות לחיים אחרים. בלי לחשוב יותר מדי, היא לקחה את תיקה, שלפה מעיל מהמתלה, ויצאה מהדירה. סאם חזרה לספריה והתחילה לחפש.
הספרייה הייתה שקטה בשעות אחר הצהריים. רוב הסטודנטים כבר סיימו את לימודיהם להיום, והשולחנות הארוכים נותרו כמעט ריקים. היא ישבה מכווצת בפינת הקריאה בקומה השביעית, עדיין שומעת בראש את קולו של פרופ' היימן: "הכהנים המצריים השתמשו לעיתים במערכת מספור משלהם... לפעמים השאלות הגדולות ביותר מתחבאות בפרטים הקטנים ביותר."
 המילים ליוו אותה כשניגשה למדפים הסמוכים, מחפשת ספר שיעזור לה לפענח את דפוסי החשיבה המצריים. עיניה חלפו על שורות עבות של כרכים מאובקים, עד שנתקלה בכיתוב:
 DT105 – חיי יומיום, תרבות, אמנות מצרית עתיקה.
 היא נמשכה אליו מיד, אבל ברגע שעיניה נחתו על הסיווג, משהו בפנים נדרך. DT105.
 מספר. קוד.
 היא עצמה עיניים לרגע – ואז זה נחת עליה.
 B616.

זה לא היה קוד אקראי. זה היה סיווג.
L3 – קומה שלוש. B616 – מיקום מדף.
איך היא לא קלטה את זה קודם?
היא זינקה ממקומה, מיהרה לעמדת המחשב הקרובה והקלידה במהירות: B616.
השורה הראשונה שקפצה על המסך קפאה לה בעיניים:
אגף Fales – קומה 3. BL616 – דתות קדומות ומיתולוגיה אזוטרית.
הלב שלה החל להלום. לא מפחד – אלא מתחושת ידיעה מוקדמת, כאילו הגוף שלה הבין לפני שהיא הבינה: היא קרובה מדי למשהו. קרובה מדי בשביל לוותר עכשיו. היא הסתובבה בחדות, צעדיה נחפזים, ומיהרה אל המעלית. לחצה בלחץ על כפתור הקומה השלישית.
המתנה. שניות שזוחלות. הדלתות נסגרות באיטיות, כאילו הן יודעות שהיא ממהרת, ומחליטות להאט דווקא עכשיו.
אגף פאלס שבקומה השלישית הוא המקום שבו נשמרים כתבי היד והספרים הנדירים ביותר של ספריית בובסט. אותו מקום שזכרה היטב מהשנה הראשונה שלה בתואר. לא כל אחד זכה להיכנס לשם. האגף שמר בין מדפיו את האוספים הנדירים ביותר – כתבי יד עתיקים, מסמכים שלא הועלו מעולם לדיגיטציה, וספרים שאפילו מרצים בכירים נדרשו לקבל אישור מיוחד כדי לעיין בהם.
סאם שלפה את כרטיס הסטודנט שלה, נשמה עמוק וניגשה אל הדלת הכבדה.
היא העבירה את הכרטיס – צפצוף. אור אדום.
לא.
היא ניסתה שוב. הפעם בכוח, כמעט נואשת. שוב – כלום.
הגישה שלה כבר לא בתוקף.
היא הביטה סביבה. המקום היה שקט. עמדת הקבלה בפנים – לא מאוישת. ואז – קולה של מגפיים על רצפת האבן.
מישהו התקרב מבפנים.
הדלת נפתחה לרווחה – גבר צעיר יצא עם ספר ביד, לא הביט אחורה. סאם חיכתה רגע – ואז החליקה פנימה ממש לפני שהדלת נסגרה. היא סידרה את הבעת פניה, צעדה פנימה כאילו בדיוק חזרה ממשהו לגמרי שגרתי. 

"היי מייגן..." לחשה באגביות, כאילו רק קפצה לשאול שאלה. 

מייגן הייתה ספרנית בספריית בובסט כבר כמה שנים—צעירה יחסית לתפקיד, בשנות הארבעים לחייה, עם שיער שחור חלק שהשתפל על כתפיה. היא הייתה לבושה בסוודר דק בגוון בורדו, ולצווארה היה תליון קטן מזהב, מעוטר באבן ירוקה.
היא תמיד הייתה אדיבה, חדה, ונראה שהכירה כל ספר בספרייה בעל פה.
היא הרימה אליה מבט איטי, בוחן. לרגע אחד עיניה כאילו ניסו להבין אם היא באמת רואה את מי שהיא חושבת –אז חייכה קלושות וחזרה להקליד בטלפון כאילו כלום לא קרה.
הן הכירו. לא חברות, אבל לא זרות גמורות. פעם, באחד משלבי המחקר לדוקטורט, מייגן עזרה לה למצוא עותק נדיר של כתב עת אבוד. מאז, הן ניהלו כמה שיחות חולפות – מקצועיות, מנומסות. 

"שלום ווינסטון" אמרה לבסוף בקור שקט, כאילו לא שמה לב שהיא נכנסה בלי אישור. 
סאם רק הנהנה, ממשיכה פנימה כאילו הכול כרגיל.
"אני צריכה אישור לספר... BL616."
מייגן חייכה קצרות – הפעם בלי סלחנות.
"את יודעת שאי אפשר ככה. תגישי בקשה ותחזרי אחרי שיש לך אישור."
סאם ניסתה לשכנע. ניסתה שוב.
כלום.
בסוף הרימה ידיים. "טוב... נגיש בקשה. סאמנתה ווינסטון, המחלקה להיסטוריה."
מייגן הקלידה, בהתה במסך, מצמצה.
"מוזר..." היא אמרה לבסוף. "אני רואה שכבר הגשת בקשה אתמול. הבקשה אושרה."
סאם קימטה את מצחה.
"את יכולה להיכנס" הוסיפה מייגן.
הלב של סאם דפק. היא לא שלחה בקשה.
אז מי כן?


פרק 05 - הקבצן 


חלק ראשון - הנבואה
סאם משכה בכתפיה. אולי מדובר בטעות במערכת, שיבוש של ספרן, או סתם תיעוד ישן שנשאר ברשומות. זה לא באמת שינה – היא כבר הייתה בפנים.
היא פסעה לאורך האולם השקט, עיניה סורקות את השלטים הקטנים  שתלויים היו מעל למעברים. מדור BL600–620 הופיע בצידו המרוחק של האגף, מאחורי שורת תיבות זכוכית מוארות.
לא היו כאן מדפים רגילים. במקום ספרים פתוחים לגישה, הוצגו לראווה פריטים ישנים בתיבות נעולות: קלפים, כרכים בכריכת עור, מכתבים, צילומים – כל אחד מהם כמו עולם קפוא בזמן. הזמן עצמו נדמה היה תלוי על חוטי אור.
לרגע, סאם פקפקה. BL616 לא הופיע באף שילוט. אולי זו באמת טעות. אולי המסרון לא היה מכוון אליה. היא כבר הסתובבה כמעט לחזור – ואז הבחינה במעבר צדדי, מוצל, חבוי למחצה מאחורי תיבה שבורה.
היא התקרבה, כמעט בלי לחשוב.
החדר הפנימי היה קר ושקט יותר. שורות של מדפי מתכת התפרשו בו, ועליהם קופסאות אפורות, לבנות, חומות. כל אחת מסומנת במספר קטלוגי, כמו תיבות זיכרון חתומות.
סאם התקדמה לאט, אצבעה נוגעת קלות בצידי הקופסאות, עוקבת אחר הסדר: BL600... BL610...
ואז - BL616.
קופסה לבנה, מעט מאובקת, עמדה שם כאילו חיכתה.
היא פתחה את הקופסה והביטה פנימה.
היא זיהתה אותו מייד. הספר היה דק יחסית לאחרים, כרוך בעור חום כהה. כאילו מסתתר בין שני כרכים עבים הרבה יותר.
הכותרת הייתה פשוטה, כתובה בכתב יד צפוף, כמעט מיקרוסקופי: "נבואת הפרפר."
סאם שלפה אותו בזהירות ממקומו, העבירה עליו יד, מרגישה את תחושת העור הישן תחת אצבעותיה. היא פתחה את הכריכה, והדפים השמיעו חריקה עדינה של נייר שהתיישן היטב. האותיות היו מסודרות בשורות צפופות, הכתיבה ארכאית, כמעט פיוטית. אבל המשמעות הייתה ברורה:
ויהיו חמישה אשר נבחרו מבני האדם, ותבוא אליהם מלאכית מן הרקיע ותישאם אל היכל צר בשחקים.
ויישבו סביב שולחן, ופניהם לארץ הרחוקה. אך כיסא אחד נותר ריק.
ותאמר המלאכית: רק אחד מאיתנו זוכר, ואין אנו יודעים מה פירוש הדבר.
אז ירדה לשיר לבני האדם, ותשיר על הכוכבים.
ואני, נפשי יצאה לראותם מקרוב. וירדתי מן ההיכל וירדתי חזרה לארץ.
והנה מצאתי את עצמי כפרפר, מרפרף על פני שדות רחבים. ואחד מבני האדם שלח ידו לגעת בי,
וארגיש כאילו גופי עולה באש. הוא נגע בי שנית, והכאב שב, עד שנמלטתי אל ההרים.
והנה, אז באה אליי ההבנה: כי זה אשר לא הגיע אל מושבו – גם הוא היה לפרפר.
כי החדר בשמיים אינו סוף, אלא מעבר. כי יש אשר מחפשים את האמת גם במחיר הכאב. ויש אשר אינם מתים – אלא משתנים.
|היא סגרה את הספר בזהירות. ליבה הלם. משהו בטקסט הזה היה מוכר לה. לא רק בתוכן, אלא בתחושת הדה-ז׳ה־וו שחלפה בגופה כמו צמרמורת. כאילו קראה אותו בעבר, כאילו זכרה אותו מחיים אחרים.
היא דפדפה אחורה, חיפשה את הפרשנויות שנכתבו בשוליים. חוקרים רבים פטרו את הטקסט הזה כמשל על מוות ולידה מחדש, על שינוי רוחני. אבל מה אם זו לא רק מטאפורה? מה אם זה תיאור של משהו אמיתי שהתרחש? מה אם זה היה תהליך ממשי שאנשים עברו, והעדות נשמרה רק ברמזים?
היא חזרה להסתכל על הדף האחרון, ואז, בפינת העמוד, כמעט בלתי נראה – היה סמל זעיר. אותו סמל שראתה בשולי הפפירוס. סאם קפאה. זה לא היה צירוף מקרים. משהו פה חיבר בין המסמכים העתיקים האלה, והיא הייתה קרובה מדי מכדי לעצור עכשיו. היא ישבה עוד רגע, בוהה בסמל הקטן. עורה הצטמרר. הכול התחיל להתכנס לנקודה אחת – אבל זו עדיין הייתה חמקמקה.
היא ניסתה להריץ בראשה את כל מה שידעה: הפפירוס, הציורים, הטקסט הבלתי מוסבר, ועכשיו הספר הזה, שמופיע כאן כאילו חיכה לה. היה ברור שיש כאן חוט מקשר – אבל לא עוד חוט תיאורטי. משהו חי. משהו שנכתב לה.
חלק שני - אליוט
היא שלפה מהתיק את הטאבלט שלה, הגדילה שוב את התמונה של הפפירוס המצרי. עיניה התרוצצו בין הסימן שברקע הציור לבין הסמל שעל הדף האחרון של הספר העתיק. הם היו כמעט זהים. לא סתם דמיון, לא עיוות של הזיכרון. זו הייתה אותה צורה, אותה תבנית.
זה לא היה צירוף מקרים.
היא שלפה מחברת, רשמה במהירות:
הפפירוס המצרי – 3,000 שנה לפחות, מסמך דתי? פילוסופי?
נבואת הפרפר – טקסט מתקופה לא ברורה, אולי ימי הביניים או מוקדם יותר?
הסמל – חוזר בשניהם. אבל למה?
היא נשענה לאחור, רוקעת בעקב רגלה ברצפת העץ. המחשבות התרוצצו כמו שברי פאזל שמתעקשים לא להתחבר. אם "נבואת הפרפר" הייתה רק טקסט פילוסופי, כיצד ייתכן שהסמל שמופיע בה נמצא גם במסמך מצרי בן אלפי שנים?
היא פתחה חיפוש מהיר בגוגל: סמל דו-קווי מתמזג לנקודה אחת.
שום דבר רלוונטי.
ניסתה עוד גרסאות – סמל עתיק, פרפר מקודש, שני קווים נפגשים, סמלים קדומים, "נבואת הפרפר" משמעות פילוסופית. הכול היה חסר תועלת.
היא חזרה לדפדף בטקסט עצמו, מחפשת שוב את החלק שתיאר את הטרנספורמציה של הדמות לפרפר.
"כי יש אשר אינם מתים – אלא משתנים."
המילים היכו בה.
ומה אם זה לא היה רק דימוי? מה אם זה תיאור של משהו אמיתי?
היא חשה דחף לבדוק במקורות נוספים, אבל עמוק בפנים כבר ידעה—היא לא תמצא על זה כלום. אילו היה מדובר בטקסט מוכר, מישהו כבר היה כותב עליו. מישהו היה קושר את הסמל לפפירוס שהיא מצאה.
אבל זה לא קרה. היא הייתה לבד עם זה. או… כמעט לבד.
היא נשמה עמוק, שלפה את הטלפון והביטה ברשימת אנשי הקשר שלה.
פרופסור היימן? לא. היא כבר דמיינה את תגובתו, ספקנות קרירה, ביטול אוטומטי, תגובה של מי שראה כבר הכול.
אבל מאיה... מאיה הייתה פעם הכתובת האמיתית. האדם היחיד שיכול היה להבין אותה בלי שיפוטיות. לפני שאליוט הופיע.
היא עצרה לרגע ואז לחצה על השם של מאיה.
השיחה נענתה במהירות.
"סאם! סוף סוף את מתקשרת. חשבתי שברחת לקנדה או משהו." מאיה צחקה קלות, אבל הקול שלה שידר חום אמיתי.
"היי, כן… אני פשוט…" סאם היססה. ואז החליטה לא להסתיר. "אני תקועה עם משהו. יש לך רגע?"
"תמיד. על מה מדובר?"
"משהו שמצאתי, טקסט ישן. אולי איזו נבואה. אני לא בטוחה איך לפרש את זה."
שתיקה קלה.
"הממ… נשמע כמו תחום ההתמחות של אליוט ״ אמרה מאיה לבסוף.
הלב של סאם החסיר פעימה, אבל היא שמרה על שתיקה.
לא. היא לא חיפשה את אליוט. לא את הקול הבטוח מדי, לא את הידע שהוא נופף בו כמו חרב. ולא את האדם שגנב לה את מאיה – לאט, בשקט, בלי שביקש. זה לא היה משהו מוגדר, אבל היא הרגישה את זה בכל שיחה – איך הקשר ביניהן התמסמס דרך צלילים של גבר אחר.
"הוא במקרה כאן ״ המשיכה מאיה. "רוצה שאני אעלה אותו על הקו?"
היא היססה. היא התקשרה אליה, לא אליו. היא רצתה לדבר איתה, כמו פעם. לפני שהשיחות הפכו טכניות. לפני שכל נושא הפך תירוץ לשתף את אליוט. המילים ביניהן הצטמצמו, הפכו לנקיות, כמעט חסרות חיים. כאילו בכל פעם שחשבה להתקרב, מישהו כבר היה שם לפניה.
היא התלבטה אם לסרב, אבל היה מאוחר מדי – קולו של אליוט כבר נשמע ברקע. "את רוצה להיפגש ולדבר על זה? נראה לי שאני יכול לעזור."
המילים נשמעו נעימות, אולי אפילו כנות – אבל סאם הרגישה איך הבטן שלה מתכווצת. היא לא ענתה מיד. ובפנים – השאלה האמיתית כבר בערה:
למה הוא תמיד מופיע כשזה נוגע למה שחשוב לה באמת?

חלק שלישי - הקבצן
כעבור שעה, אליוט הגיע לספריית בובסט.
הוא היה לבוש בפשטות. חולצת כפתורים אפורה, מעיל דק, מכנסיים כהים. הוא נראה כאילו השתלב בקלות באווירה האקדמית של הספרייה, אבל משהו בהתנהלות שלו הרגיש לסאם… מתוכנן מדי.
הוא התיישב מולה, מניח את ידיו על השולחן, כאילו זו הייתה פגישה מקצועית לחלוטין.
"אז ״ הוא חייך, מסיר את משקפיו לרגע, "מה כל כך חשוב ששווה פגישה דחופה?"
סאם דחפה לעברו את הספר הדק עם הכריכה הישנה.
"נבואת הפרפר ״ היא אמרה.
הוא הרים גבה. "שם מעניין. מאיפה זה הגיע?"
"זה לא משנה כרגע ״ חתכה אותו. "אני רוצה לשמוע מה דעתך."
אליוט דפדף בדפים, קורא את השורות בקצב אחיד. עיניו נעצרו במיוחד על הסימן הזעיר בפינה, אבל פניו לא הסגירו דבר.
"מעניין ״ הוא אמר לבסוף.
סאם המתינה.
"מה מעניין בזה?"
"זה נשמע כמעט… פיוטי ״ הוא משך בכתפיו, מניח את הספר. "אולי זה בכלל לא מסמך היסטורי. אולי זה טקסט פילוסופי, או אפילו יצירה אומנותית—משהו שמאיה הייתה מתחברת אליו."
סאם זקפה גבה. "פילוסופי? אומנותי? זה נראה לך כמו עוד איזו אלגוריה רוחנית?"
"למה לא?" הוא שאל. "לא כל טקסט עתיק חייב להיות תיעוד היסטורי. יש הבדל בין מיתולוגיה לארכיאולוגיה, את יודעת."
משהו בנימה שלו היה מרוחק, מעורפל.
"אבל הסמל בסוף ״ היא הצביעה עליו. "הוא הופיע גם במסמך המצרי."
אליוט הביט בה, ואז בחזרה בספר.
"זה סמל פשוט יחסית, יכול להיות צירוף מקרים ״ הוא אמר לבסוף.
"ואולי לא ״ סאם התעקשה.
"אולי ״ הוא חייך קלות. "את רואה דברים שלא בטוח שנמצאים שם ״ הוא אמר ברוגע. "לפעמים צריך לשאול את עצמנו אם אנחנו מחפשים את האמת, או אם אנחנו מחפשים הוכחות למה שאנחנו כבר רוצים להאמין בו."
היא נרתעה מעט.
"זה מה שאתה חושב שאני עושה?"
"אני רק מציע זווית ראיה אחרת ״ אמר בנחת, כשהוא סוגר את הספר ומניח אותו בעדינות בחזרה על השולחן.
סאם צפתה באליוט כשהוא אוסף את חפציו.
"תודה על הפגישה ״ הוא אמר, קולו רגוע, כמעט מנומס מדי.
"אתה לא באמת עזרת לי ״ היא ציינה, מבטה נותר ממוקד בו.
אליוט משך בכתפיו קלות, כאילו זה באמת לא עניין אותו. "אולי ״ אמר, מחייך קלות. "ואולי פשוט חיפשת תשובות שלא באמת קיימות."
היא הידקה את שפתיה, אבל לא אמרה דבר.
הוא סידר את צווארון מעילו והתבונן בה לרגע נוסף, כאילו שוקל משהו, ואז הוסיף בנימה שקשה היה לפענח: "רק קחי בחשבון ״ קולו היה שקט, כמעט אגבי, "שיש אנשים באקדמיה שלא יאהבו את מה שאת עושה. חלקם כבר לא אוהבים. לפעמים… גישה כמו שלך יכולה לפגוע בעתיד של אנשים מסוימים." הוא לא פירט מעבר לכך. לא איום ישיר, לא אזהרה מפורשת, אבל המסר היה ברור.
סאם בהתה בו, מנסה לקרוא אותו, אבל פניו נותרו חתומות, כמו מראה חלקה שלא מחזירה כלום – לא כעס, לא חרטה, לא חמלה.
"נתראה, סאם." ואז הוא הסתובב, צעדיו חרישיים על רצפת הספרייה, דמותו נמוגה בין המדפים העמוסים.
נותרה רק הדממה.
סאם נשארה לשבת ליד השולחן, מבטה תקוע במקום שבו עמד אליוט. האורות מעליה זמזמו חרישית, קולות רחוקים של ספרנים מסדרים מדפים נשמעו ברקע, אך כל זה התעמעם לעומת התחושה הריקה שהציפה אותה.
כפות ידיה נחו על הכריכה הבלויה של נבואת הפרפר, אצבעותיה לוחצות קלות על העור הישן, כאילו מחפשות אחיזה כלשהי במשהו מוחשי.
המפגש הזה היה אמור לספק בהירות. במקום זה – רק בלבול צורב, שונה מכל מה שהכירה. התחושה בחזה שלה לא הייתה רק בלבול – אלא גם צביטה. לא רק בגלל מה שהוא אמר, אלא בגלל איך שהוא נכנס – ויצא – כאילו זה היה שלו, לא שלה. אולי הוא לא האיש הרע – אבל משהו בו נשאר איתה, כאילו גנב פיסה מהקרקע שעליה עמדה.
הייתה לו הזדמנות לסגת, להתחמק, להקטין את הדברים. ובכל זאת, הוא בחר להזכיר לה שיש כוחות שפועלים מולה. תחושת בדידות ישנה התעוררה בה – אבל הפעם היא לא הייתה נוסטלגית. היא הייתה חונקת. כאילו העולם כולו התרחק ממנה בעוד צעד קטן נוסף. אולי הוא צדק. אולי היא באמת מתעסקת בדברים הלא נכונים.
היא נשענה לאחור, נושמת עמוק.
ואז, בפתאומיות, היא חשה בכך, משהו זז מאחוריה.
ליבה החסיר פעימה. היא הסתובבה בחדות, נושמת בכבדות, אבל המסדרון היה ריק.
רק צללים שזזו קלות עם האור המהבהב, רק שקט של מדפי עץ ישנים.
ואז היא ראתה אותו. עכבר קטן שהגיח מבין הספרים הישנים, רץ לאורך הרצפה ונעלם בין החריצים.
סאם שחררה נשימה חדה, כמעט צחוק קצר. "באמת? זה מה שמפחיד אותי עכשיו?"
אבל גם כשהדופק שלה החל להירגע, התחושה לא נעלמה לחלוטין. משהו נשאר תלוי באוויר – כמו הדים של שאלה שלא נשאלה עד הסוף.
היא ארזה את התיק בתנועות מכניות, עיניה לא מרוכזות. צעדה אל היציאה מהספרייה הרגישה כמו לעבור דרך מסך בלתי נראה – שכבת מציאות שונה.
הדלתות הכבדות של בובסט נפתחו בפניה, והיא יצאה אל הרחוב.
האוויר החורפי של ניו יורק הכה בפניה כמו סטירה – חד, לח, ומעורר מדי. השמש כבר שקעה מזמן, אבל האורות העירוניים הטילו הילה נוקשה על המדרכות. רעש התנועה פגע בה בגלים: מונית צהובה צפרה באגרסיביות לעבר הולך רגל איטי מדי, רוכב אופניים חלף ביעף כשהוא מצלצל בפעמון כאילו מנסה לחורר את הדממה.
היא האטה את צעדיה כשהתקרבה לשער הכניסה של הקמפוס.
שם הוא עמד. קבצן, עטוף במעיל קרוע, זקנו פרוע, זקנו סבוך, עיניו בורקות כאילו אינן שייכות לגופו—כמו אדם שראה דבר־מה שאסור היה לו לדעת. הוא לא פנה לאיש. רק עמד שם, יציב מדי בתוך כאוס הרחוב, כמו מישהו שהזמן דילג עליו.
ואז הרים את ראשו לשמיים, פיו נפער, וקולו בקע כמו צרחה עתיקה שנלכדה בגוף תשוש.
לרגע, נדמה היה שהוא מדבר לאלוהים.
ואז הסתובב. ומבטו פגש את מבטה. לא מבט אקראי. לא טעות בזווית הראייה.
מבט מדויק. מכוון.
"את שומעת אותי״ הוא לחש, כאילו ידע בדיוק מי היא.
סאם נעצרה.
הוא צעד אליה, רועד אך נחוש, עיניו נעוצות בה. קולו הפעם היה חזק, כמעט לוחש אש:
"הם לא שכחו כלום! הם פשוט מחקו את מה שלא נוח להם לזכור!"
הרחוב המשיך הלאה כאילו דבר לא קרה. מישהו מלמל "עוד אחד", מישהו אחר האיץ את צעדיו. אבל המילים נצרבו בתוכה.
סאם לא אמרה דבר. היא רק הסתובבה והלכה, ראשה כבר במקום אחר.









פרק 06 – סימנים ראשונים 


חלק ראשון - קברנה סוביניון
הגשם נקש בעדינות על זגוגית החלון, טיפותיו מתגלגלות במורד הזכוכית כמו נחלים זעירים של מים. סאם הביטה החוצה, מעבר לחדר החשוך למחצה, מעבר לרהיטים הדוממים שסבבו אותה. הרחוב למטה רחש חיים – פנסי הרחוב הפיצו אור צהבהב שהתמזג עם אורות הרכבים שחלפו מדי פעם, משתקפים בשלוליות המים. אנשים הלכו במהירות, מכורבלים במעיליהם, חוצים את הכביש בין האורות האדומים, מחפשים מחסה מפני הקור החורפי.
אבל היא הרגישה רחוקה מהם.
הכל היה רחוק.
היא נשענה על מסגרת החלון, מצחה כמעט נגע בזכוכית הקרה. התחושה שעטפה אותה לא הייתה רק של בדידות פיזית – היא הייתה עמוקה יותר, כזו שלא ניתן להקל עליה באמצעות חברה או קול מוכר.
פעם היא הייתה חלק מהאקדמיה. היא השתייכה למקום כלשהו. אבל כעת, אחרי הכנס ההוא, אחרי שהעזה לפקפק במה שנחשב ליסודות מבוססים, היא הייתה לבד.
אולי הם צדקו.
המחשבה חלפה בה בפתאומיות, מציפה את מוחה כמו גל חורפי קר.
אולי פרופסור ברקר צודק. אולי אליוט צודק.
ומה אם גם היימן צדק?
השם שלו נצרב במוחה, משאיר אחריו כאב מוכר.
היימן…
היא לא סתם העריכה אותו. היא העריצה אותו.
הוא היה זה שהכניס אותה לעולם האקדמיה, האיש שעודד אותה לחשוב רחוק יותר, לנתח, לחפש את האמת מאחורי מה שנראה מובן מאליו. הוא היה זה שהאמין בה, שנתן לה השראה.
הוא היה כמו דמות אב עבורה, במיוחד אחרי שאביה האמיתי נפטר.
וככל שהיא העמיקה בחיפושיה, ככל שהתרחקה מהנרטיב הקיים והחלה לשאול שאלות שהאקדמיה העדיפה להשאיר בצד, כך הוא נסוג ממנה.
לא כי הוא חשב שהיא טיפשה.
אלא כי הוא פחד.
והשאלה האמיתית הייתה ממה בדיוק הוא פחד?
גם אם היא צודקת… האם זה שווה את זה?
המחיר שהיא כבר שילמה היה גבוה.
האקדמיה הפנתה לה עורף. הקולגות שלה התרחקו. גם היימן, האיש שחשבה שתמיד יהיה לצידה, לא הגן עליה.
היא נאנחה, מעבירה יד בשערה הפרוע, ואז התיישבה על הספה.
לצידה, על השולחן הקטן, עמד בקבוק יין אדום. היא רכשה אותו לפני כמה ימים, מתוך מחשבה שאולי תשתה אותו באיזה ערב חגיגי. אבל הערב הזה לא היה חגיגי.
זה היה ערב של ספקות.
היא לקחה את הבקבוק והביטה בתווית. Cabernet Sauvignon, 2017.
טוב. לפחות זה יין טוב.
היא אחזה בפקק, מסובבת אותו באיטיות. הקול העמום של הפקק שמשתחרר מהבקבוק נשמע בחלל השקט, ואחריו נדף ניחוח עשיר של ענבים כהים. היא הניחה את הפקק על השולחן, הרימה את הבקבוק בזהירות, ומזגה לאט את הנוזל הארגמני לתוך הכוס שהייתה מונחת לפניה.
היין שמילא את הזכוכית בצבע עמוק,השתקף קלות באור המנורה שעל השידה.
היא הרימה את הכוס, סובבה אותה קלות, צופה בנוזל הנע במעגלים.
היא העבירה אצבע על שפת הכוס, נזכרת פתאום במגירה הישנה במטבח של ילדותה. זו שאמא תמיד קראה לה "הקופסה של אמילי גרייבס", כאילו הייתה תיבה קטנה מלאה אוצרות משפחתיים. מכתבים, מפיות רקומות, מטפחת אחת עם רקמה עדינה של ראשי תיבות. היא לא הבינה אז למה אמא שמרה עליה בקנאות כזו.  "זה מהימים שהייתי צעירה, לפני שהתחתנתי עם אבא שלך״ אמרה פעם בחיוך, כאילו מדובר באישה אחרת לגמרי. סאם לא שאלה יותר מדי. עכשיו היא הצטערה שלא שאלה הכול.
המחשבות המשיכו לרוץ.
האם היא באמת רוצה להמשיך לחפש את האמת?
או שאולי הגיע הזמן לעצור לפני שיהיה מאוחר?
היא נלחמה כל חייה. לא ויתרה כשהמשטרה מעולם לא תפסה את הנהג שדרס את אמה. גם לא כשאיבדה את מקומה באקדמיה. והיא לא תיכנע עכשיו. גם אם טעתה – היא תמצא הוכחה.
אבל… אולי לא טעתה?
אם באמת נגעה במשהו אמיתי – מישהו לא רצה שתגיע אליו.
אז אולי זה סימן. אולי היא במקום הנכון.
סאם לגמה מעט. היין היה חלק, מותיר עקצוץ קל על לשונה. הכוס – חצי מלאה. לא רעבה, לא צמאה, רק הצורך ההוא – לדעת שהיא לא לבד.
מחוץ לחלון, המכוניות חלפו, אנשים מיהרו. הכל זרם, כאילו דבר לא קרה.
הכוס נשארה על השולחן. היא נשענה אחורה, עיניה נעוצות בתקרה. השעון שעל הקיר הראה 3:47 לפנות בוקר.
היא הייתה מותשת. ניסתה להיאבק בתחושת חוסר האונים – ובסוף נכנעה. קמה באיטיות, משאירה את הכוס על השולחן, גוררת את עצמה למיטה.

חלק שני - אין ספר כזה
השמש זרחה חלושות מאחורי גורדי השחקים של ניו יורק כשהיא יצאה מדירתה, עיניה עדיין כבדות משינה לא מספקת. הקפה שהיא קנתה מהקיוסק שליד הספרייה היה מר מדי, אבל היא שתתה אותו בכל זאת.
ספריית בובסט קיבלה את פניה באותו שקט מוכר, באותו אוויר מחניק מעט של בוקר מוקדם לפני שהסטודנטים ממלאים את האולם. היא צעדה ישירות אל אגף Fales בקומה השלישית, אל המדף שבו השאירה את נבואת הפרפר.
ספריית בובסט הייתה כמעט ריקה בבוקר. שעות הבוקר המוקדמות תמיד היו שקטות כאן—הסטודנטים העדיפו להגיע אחר הצהריים, והחוקרים המבוגרים יותר העדיפו את הארכיונים שבקומות התחתונות.
סאם צעדה לאורך המסדרון המרכזי, מגפי העור שלה חורקים קלות על הרצפה הממורקת. אור הפלורסנט הלבן הבליח מעליה, מטיל צללים מרצדים בין המדפים הארוכים.
היא התקדמה ישירות לחדר שבו נשמר הספר של נבואת הפרפר לילה קודם.
המדף היה ריק.
לא. זה לא הגיוני.
היא ניסתה שלא להילחץ. אולי היא השאירה אותו על השולחן.
היא הסתובבה במהירות וחצתה את האולם הגדול בחזרה אל המקום שבו ישבה אתמול. השולחן הארוך ליד החלון, מול קיר המדפים.
היא כמעט ציפתה לראות את הספר שם, מונח בדיוק היכן שהשאירה אותו.
אבל השולחן היה נקי.
אולי המנקה לקחה אותו?
עגלת הספרים עמדה ליד אחד המדפים, מלאה בכרכים עבים ומאובקים שחיכו להחזרה.
סאם פסעה לעבר העגלה והחלה לחפש. ידיה עברו במהירות על הכרכים, דוחפות הצידה ספרים על פילוסופיה יוונית, היסטוריה של מסופוטמיה, עותקים בלויים של כתבים אקדמיים.
אבל נבואת הפרפר לא היה שם.
משהו בקצב ליבה החל לעלות.
היא חזרה אל המדף שוב, עברה על כל השורות, סורקת כל ספר בעיניה, כאילו בפעם השנייה תוכל לראות משהו שלא ראתה קודם.
שום דבר.
זה לא יכול להיות.
היא ידעה בוודאות שהניחה אותו כאן.
היא לקחה נשימה עמוקה. אולי הספר חזר למקומו בארכיון. אולי היא סתם עייפה מהלילה שעבר עליה, ואולי…
היא דחפה את המחשבה הצידה וצעדה במהירות לעבר דלפק המידע.
מאחורי הדלפק ישבה מייגן.
סאם ניגשה אליה, נשענת מעט קדימה על הדלפק.
"מייגן, אני מחפשת ספר שקראתי כאן אתמול, ואני לא מוצאת אותו על המדף."
מייגן הרימה את מבטה מהמחשב וחייכה חיוך קלוש.
 "איזה ספר?"
 "נבואת הפרפר״ אמרה סאם, מנסה להישמע רגועה.
 מייגן הקלידה במהירות במערכת BobCat, עיניה רפרפו על המסך.
 "רגע…" היא המשיכה להקליד, ואז מצמצה, מרימה מבט מבולבל.
 "את בטוחה שהוא מהספרייה הזו?"
 סאם הרגישה את הדם מתנקז מפניה. "ברור. קראתי אותו כאן אתמול."
"כי לפי הרשומות שלנו… אין ספר כזה."
"מה זאת אומרת?"
"אני לא מוצאת שום תיעוד של ספר בשם הזה. לא ברשימת ההשאלות, לא בארכיון, כלום."
סאם חשה צמרמורת מטפסת במעלה גבה.
"תבדקי שוב."
"בדקתי. הוא לא מופיע פה בכלל."
"זה לא אפשרי."
מייגן נראתה מעט לא בנוח.
"תראי, אולי טעית בשם? אולי זה ספר דומה?"
"אני לא טועה״ חתכה אותה סאם. "קראתי אותו אתמול. אני זוכרת כל מילה."
מייגן נשכה את שפתה לרגע, ואז חייכה חיוך מרגיע.
"אני מצטערת, אבל אני לא יכולה לעזור לך."
סאם הביטה בה, מחפשת בעיניה משהו—רמז, תשובה, אולי אפילו סימן לכך שהספרנית מסתירה ממנה משהו.
אבל מייגן פשוט נראתה… אבודה.
 סאם הנהנה באיטיות, נסוגה צעד אחד לאחור.
משהו פה לא הסתדר.
סאם תהתה האם מייגן באמת לא יודעת, או שהיא נראית אבודה כי זו הפעם הראשונה שהיא צריכה לשקר, אבל היא לא טרחה להמשיך להתווכח.
לפני שהיא יוצאת החוצה, היא מסתכלת שוב במדף, כאילו  ציפתה לראות את הספר מופיע פתאום. "אולי זה לא באמת קרה, אולי אני פשוט לא רואה טוב."
אבל המדף נותר ריק.
היא הסתובבה ויצאה מהספרייה, הדלת הכבדה נסגרת מאחוריה בטריקה עמומה. השמש עדיין הייתה גבוהה בשמיים, אבל התחושה שהעיקה עליה הייתה כבדה יותר מהאור שבחוץ.
היא נשמה עמוק, מנסה להכניס סדר במחשבותיה.
האם זו רק פרנויה? אולי הספר אכן הועבר בטעות, אולי זו סתם תקלה במערכת. אבל היא ידעה—זה לא היה מקרי.
היא התחילה ללכת לאורך המדרכה, חוצה את הכביש לכיוון קפה קטן שבו תכננה לשבת ולחשוב, או אולי להרגיע קצת את הראש מהמחשבות.

סאם המשיכה ללכת, צעדיה נוקשים מעט על המדרכה הלחה. האוויר הקריר של אחר הצהריים נישא ברוח, משאיר אחריו צמרמורת קלה על עורה. אבל לא היה זה הקור שהטריד אותה.
היא ניסתה לשכנע את עצמה שזה היה דמיון.

אולי זה היה סתם עובר אורח, אדם רגיל לחלוטין שהמתין למונית או פשוט עמד שם לרגע לפני שהמשיך בדרכו. אולי ההיעלמות הפתאומית שלו הייתה רק תוצאה של תנועה רגילה בעיר הומה.
אבל היא לא הצליחה להאמין בזה.
לשבריר שנייה, היא יצרה איתו קשר עין.

היה משהו במבט שלו, חריג, חודר.
תחושת הזרות שהשרה בה לא הייתה מקרית.
היא נשמה עמוק, מנסה להרגיע את עצמה, אבל המתח בגופה סירב להשתחרר.
אני לא אובססיבית. זה לא בראש שלי.
היא עצרה לרגע ליד מעבר חצייה, נותנת למכוניות לחלוף על פניה. הצפירות, רעש המנועים, ההמולה הרגילה של ניו יורק, הכול הרגיש מרוחק.
כאילו העולם שסביבה ממשיך לנוע, אבל היא עצמה תקועה במקום.
היא רצתה לפנות למישהו, לשמוע קול מוכר, לחלוק את מה שהיא מרגישה.
אבל למי?
אין לי אף אחד. היא ניסתה לחשוב על מישהו שיאמין לה בלי הוכחות, מישהו שישאל "איך את מרגישה?" לפני "מה מצאת?". לא היה אף אחד כזה.
המחשבה הכתה בה חזק יותר מהמצופה.
בעבר, היא יכלה לפחות לפנות להיימן. הוא אולי היה סקפטי ומרוחק, אבל תמיד נתן לה כיוון, איזו קרקע יציבה להיאחז בה. עכשיו, הוא בקושי רואה אותה ממטר.
היא יכלה להתקשר למאיה.
היא שלפה את הטלפון שלה, אצבעה מרחפת מעל המספר.
"את לא חייבת להבין הכול דרך היגיון״ הייתה אומרת לה מאיה. "לפעמים פשוט מרגישים."
סאם נאנחה. מאיה בטח תגיד לה להרגיע, לשתות תה, לא להכניס לעצמה סרטים.
אבל זה לא סרט. זה אמיתי. ועדיין, היא לא התקשרה.
במקום זאת, היא הכניסה את הטלפון חזרה לכיסה והמשיכה ללכת.
היא נכנסה לבית הקפה הקרוב, מקווה שהשהות במקום ציבורי תעזור לה להירגע. היא הזמינה קפה שחור והתיישבה ליד החלון, משעינה את מצחה על כף ידה.
המחשבות רצו. מישהו העלים את נבואת הפרפר. מישהו צפה בה.
ועכשיו, מישהו גורם לה להרגיש שזה רק בראש שלה.
אבל זה לא בראש שלי.
היא לגמה מהקפה, מחפשת בתוכה את הביטחון שהיה שם פעם.
לא משנה מה קורה, אני לא עוצרת כאן.
בחוץ, השמש החלה לשקוע, צובעת את הרחובות בכתום עמוק. האנשים שמחוץ לבית הקפה נראו עסוקים בשגרתם, אדישים למה שהתחולל בתוכה.
סאם ידעה שמשהו התחיל, והיא הייתה חייבת להיות מוכנה למה שיגיע בהמשך.
חלק שלישי: ניקולאי ׳וייפר׳ וולקוב
החדר היה קוביית אבן קפואה, קירות סדוקים מכוסים בעובש דק, כבלים חשופים משתלשלים מהתקרה כמו ורידים של נול נטוש. רק צג מחשב נייד האיר את החלל, זוהר ירקרק שפך אור קר על פניו של ניקולאי "וייפר" וולקוב. האור נשבר על עיניו האפורות, קרות כקרח סיבירי, ונעלם לתוך הצללים שהקיפו אותו.
הוא לא זז.
ביד ימין אחז סיגריה חצי כבויה, ואפר דקיק השתרך מקצהּ, תלוי בין שמיים לארץ כמו חוט חיים דועך. ידו השנייה נחה על מקלדת ישנה, מצופה שכבת אבק כסופה, אצבעותיו רפויות אך נכונות. מבטו לא מש ממה שהבהב על המסך.
על המסך הופיעה תמונה: סאם ווינסטון, בגבה אל המצלמה, יושבת ליד שולחן עץ, ראשה רכון, שקועה בטאבלט. מסביבה מדפי ספרים גבוהים, אור עמום, וצבעים חיוורים של צילום אבטחה. אור לבן מהמסך נפל באלכסון על לחיה, נוגע בה בלי ללטף.
התמונה צולמה יומיים קודם, כך לפי חותמת הזמן – באולם הקריאה של ספריית בובסט, קומה 7.
בתנועה קצרה ושקטה, הוא מחץ את הסיגריה אל תוך מאפרת המתכת. האפר קרס בלי התנגדות.
אז נגע באצבעו בשם שהופיע בתחתית הקובץ:
Winston_Samantha_Case991.

על השולחן לצידו הייתה מונחת המעטפה חומה, חסרת כל סימן מזהה. לא בול, לא חותמת. לא דיו. רק דממה. הוא פתח אותה שוב, תנועה איטית ומדויקת, כאילו חשש שהנייר יקרע מהמגע.
בפנים היו שלושה פריטים:
צילום נוסף של אותה אישה – הפעם מהצד, כשהיא עומדת בכניסה לספריית אוניברסיטת ניו יורק. מבטה היה מרוכז, כאילו חיפשה משהו שאבד לה מזמן.
קלף מצולם, פפירוס מצרי, ועליו סמל בלתי מזוהה – שני קווים שהתפתלו כנחשים ונפגשו בנקודה אחת. הסמל נראה עתיק, כמעט חי, כאילו הוא צופה בו בחזרה.
דף לבן, כתוב בכתב יד מדויק מדי, כמעט קליגרפי:
"עקוב אחריה. גלה מה היא יודעת. עצור אותה רק אם צריך."

ניקולאי לא היה אדם של דרמה.
הוא פעל. בצע. סיים. נעלם. אבל הפעם… משהו צרב בבסיס עמוד השדרה. לא פחד – הוא לא ידע פחד מאז ילדותו. אלא… תחושת קצה. כמו סכין ששורטת את העצמות מבפנים. הוא נעמד באיטיות, גובהו מטיל צל ארוך על הקיר המוכתם. נשף עשן איטי לתוך החשכה, העשן התערבל באוויר הקר כמו רוח רפאים.
"סאם ווינסטון…" הוא מלמל. "נעים להכיר."
שמה עלה מתוכו כאילו לחש אותו מזמן. לרגע, רפלקס עתיק התעורר בו – כמו מישהו שפעם הכיר. מישהי שאמרו לו שהיא סיכון. שהשקט שלה עלול להצית מהפכה, אבל הוא מחק את המחשבה לפני שצפה בה עד הסוף.
"ציד״ לחש לעצמו. "אבל של מי?"
הוא סגר את המעטפה, שלף סכין קטן וחתך פס דק לאורך גב התמונה של סאם. בפנים – שכבת דיו בלתי נראית עד כה, נחשפה באור המנורה האולטרה סגולה.
" סאם ווינסטון > נבואה > ניו יורק"
הוא התקרב לחלון. סופת שלג עדינה התערבלה מעבר לזכוכית, ממסכת את הנוף ההררי שמתחת. הכל היה שקט, הרוס ומושלם.
הוא חייך בזווית הפה, חיוך קלוש, שבקושי נגע בפניו.
המטרה ידועה. המיקום ברור.
השלב הבא?
לאיים – אבל מרחוק. להזיז – אבל בלי לגעת.
ואז, באצבע אחת קלה, הוא שלח קובץ מוצפן מהמחשב שעל שולחנו. שם הקובץ: WINSTON.TRACK.
כעבור רגע, המחשב כבה. החדר הוחשך.
ובתוך הדממה, הוא לבש את המעיל השחור שלו, נעל את הכפפות, ולחש בקול שקט כל כך – כאילו דיבר עם שד:
"אני אמצא אותך, סאם ווינסטון. ותאמיני לי – את תרגישי אותי לפני שתדעי."

בחדר מרוחק, גבר בשנות החמישים לחייו עמד לבדו. הקירות סביבו היו מכוסים מדף עד תקרה – ספרים בכריכות עור כהה, חלקם בלטינית, אחרים בשפות שנשכחו מן העולם.
היא לא הופיעה באף קטלוג, ולא הייתה מתועדת בשום מאגר רשמי. 
זה היה מקום עטוף בשתיקה לא רגילה – שקט שלא רק ביקש התחשבות, אלא דרש יראת כבוד. מקום בין מדפיו לא הסתתרו רק ספרים עתיקים, אלא גם שכבות של סודות שנשמרו בקפדנות לאורך דורות. הקירות עצמם נראו כאילו הם מאזינים, שומרים על דבר מה שמעולם לא נאמר בקול.
במרכז החדר ניצב שולחן מהגוני רחב, עץ כהה ופינות שחוקות משנים של עיון ושתיקה. שטיח פרסי פרוש לרגליו, רקום ביד. דפוס מדויק של עלים וטווסים. על השולחן עמד בקבוק מקאלן בן 35 משנת 1972. הפקק עודו אטום, כמו חיכה לרגע המדויק.
הגבר, לבוש חליפת שלושה חלקים בגוון אפור פחם, חולצת כותנה לבנה ועניבה דקה ומוקפדת, הושיט את ידו. השרוול התרומם קלות, וחשף שעון רולקס דייטונה, כרום־פלדה עם מסגרת שחורה.
היד הייתה ארוכה, יציבה, מצולקת קלות, אך מטופחת להפליא.
הוא פתח את הבקבוק בתנועה מדודה. מזג לגביע קריסטל דק־דופן. הריח עלה מיד, עשן, עץ קלוי, וארומה עמוקה של זיכרון ישן. זה היה אוויר שנכלא לפני חמישים שנה ועכשיו שוחרר, לאט, כמו סוד שנשמר בקפידה. הוא הרים את הכוס באצבעות מדויקות, לגם לגימה אחת בלבד. קצרה, מדודה, ואז הניח את הכוס על השולחן מבלי להביט בה שוב.

פניו לא נראו. רק הצללית. שיער  כסוף, מסורק לאחור בדיוק של סכין גילוח.
לא נשמע קול. לא נשמעה נשימה.
ואז – רטט מתכתי, עדין.
אייפון חדיש, עטוף במגן זהב ויהלומים, רעד על השולחן. צליל ההודעה היה שקט אך נוקב.
שורת טקסט אחת הופיעה על המסך:
"השלב הראשון החל."






פרק 07 - הגיוס 


חלק ראשון  - מבצע שהשתבש
2 ביולי 1998
הלילה ירד על בלגרד כמו מסך כבד, סמיך. הרחובות הצדדיים של רובע זמלין היו ריקים כמעט, למעט קולו של כלב בודד שנבח מרחוק, ונקישות מגפיים על אספלט לח. ניקולאי לא הביט לשמיים – הוא לא חיפש סימנים. כל תשומת הלב שלו הייתה מכוונת קדימה, אל הדלת החלודה בקצה הסמטה.
"יעד מאושר״ נשמע הקול באוזנייה. "קוד ירוק."
ניקולאי הנהן, גם אם אף אחד לא ראה. חמש דמויות בגלימות כהות התקדמו אחריו, שקטות, חמושות. הם לא היו יחידה סדירה – אבל כן פעלו בשם המדינה. שלוחה סודית של יחידת וימפל – כוחות מיוחדים של ברית המועצות, שתפקדו גם שנים אחרי נפילתה. היחידה התמחתה במבצעים מחוץ לגבולות רוסיה: חטיפות, חיסולים, איסוף מודיעין וניהול משברים רגישים. מה שפעם היה קומנדו אידיאולוגי הפך לארגון שכיר, שידע לעבוד גם בצללים וגם מול ממשלות. הם לא נשאו סמלים, כל מי שהיה חלק מהיחידה הזאת כבר הבין את הכללים: אין שאלות, אין הסברים – רק ביצוע מדויק ומוחלט.
היעד: מרתף נטוש ששימש בעבר כסדנת ריהוט. הדיווח: רואה חשבון מקומי, מחזיק בפריטים אסורים, חשוד במימון פעילויות קצה.
הדלת נפתחה בחריקה, והצחנה הכתה באפם – לחות, מתכת, ועובש. ניקולאי הורה בתנועה לפצל כיוונים. הוא ירד ראשון למרתף, נשקו מונמך אך מוכן. אור פנס קטן חשף מדפים עמוסים: קלסרים, תיבות עץ, ארגזים ישנים, ערימות ספרים בכריכת עור.
"נקי, קומה ראשונה״ לחש באוזנייה.
אבל אז זה קרה.
פיצוץ קצר – לא חזק, אבל ממוקד. משהו צלצל, ואז התנפץ. לא מלכודת – אלא כשל בתחמושת אישית. אולי מחסנית לקויה, אולי תגובה כימית. שקט, ואז צעקה. אחד מאנשיו – דראגן – נפגע.
"נסיגה!" קרא אחד. "למעלה, עכשיו!"
ניקולאי לא זז. עיניו נמשכו אל אחת הפינות. על הקיר – תבליט אבן בגובה חצי מטר. כוכב בן שמונה קודקודים. במרכזו עין. מסביבו חריטות בשפה שלא הכיר.
"ניקולאי, דווח מצב!" נשמע בקשר.
מעליהם, בקומה השלישית, היעד עמד על מרפסת מתכת רעועה. כוס תה רעדה בידו. לא לוחם. לא טרוריסט. רואה חשבון בן שבעים ושתיים. מישהו שידע יותר ממה שהיה מותר לו.
הקליע פגע במצחו בצליל יבש. הוא קרס מבלי להשמיע קול.
ניקולאי תלש את האוזנייה מאוזנו. לא תיעד. לא שלח תמונה. רק שלף מכיסו כפפה דקה, התקרב לתבליט, והרכין את ראשו כאילו שמע משהו שאחרים לא שמעו.
סמוך לקיר, תחת תיבה עקומה, הבחין בקצה של קלסר בלוי. הוא משך אותו החוצה בזהירות – העטיפה הייתה סדוקה, כיסוי העור דהוי. בפנים – דפים מצהיבים, מפות מקופלות, כמה תמונות ישנות. לא משהו שנראה חשוב. אבל גם לא משהו שאמור להיות כאן.
"היעד הזה לא היה מסוכן״ לחש לעצמו. "הוא פשוט יודע יותר מידי״
הוא לקח את הקלסר, כיבה את הפנס, ויצא מהכניסה הצדדית – בלי לדווח.
שעתיים אחר כך, הדוח שכתב היה קצר:
"המרתף פונה. לא נמצאו פריטים רלוונטיים. אין צורך בהמשך טיפול."
למעלה, דראגן אושפז – שבר בכף הרגל, הלם קל.
ניקולאי לא נשאל שאלות.לא באותו לילה.
זו הייתה הפעם הראשונה שבה הוא יבחר שלא לדווח על מה שראה.


חלק שני – הגיוס
שבועיים לאחר מכן.
20 ביולי 1998 – היום הכי חם בשנה. הטמפרטורה נעמדה על 39 מעלות. הקריינית בחדשות מדווחת על שיטפונות קטלניים במזרח סלובקיה – גשמים של פעם במאה שנה ששטפו כפרים שלמים.
ניקולאי ישב על ספסל עץ מתקלף בתחנה רכבת נטושה בבראטיסלאבה. החום עמד באוויר כמו שכבת זפת, כבד ומעיק. למרות זאת, טיפות גשם דקות דפקו בקצב אחיד על גג הפח שמעליו – כאילו מזג האוויר עצמו לא החליט אם להמשיך להזיע או להתפרק.
הוא הביט קדימה – זו הייתה הפעם הראשונה בחייו שהוא לא ידע מה מחכה לו.
האיש הגיע ללא מילה. לא במעיל שחור – אלא בחליפה אפורה פשוטה, צעיף כהה, וידיים חשופות. הוא התיישב לצידו כאילו הכירו שנים.
"קפטן ניקולאי וולקוב״ אמר, קולו יבש, שקט, נטול הד. "אני מיכאל. באתי בגלל הקלסר."
ניקולאי לא שאל מהיכן הוא יודע. הוא גם לא היה צריך. הוא ידע בדיוק על איזה קלסר מדובר. הוא לא הגיב, רק הביט בו בהבעה של מי שכבר מבין שזה לא עוד ראיון עבודה.
מיכאל שלף פיסת קלף מגולגלת – טקסט בכתב יד, בצורת שפה שניקולאי לא זיהה.
 הוא לא הסביר מה זה. לא היה צריך. רק הניח את הקלף ביניהם, כמו מבחן שתיקה.
"יש דברים שאנשים כמוך לא אמורים למצוא. לפעמים הם מוצאים בכל זאת."
ניקולאי הרים גבה, כמעט בחיוך. "אם לא הייתי אמור למצוא את זה״ הוא אמר בשקט, "אז כנראה שמישהו אצלכם לא עשה את העבודה כמו שצריך."
"יותר מדי ידע, בידיים הלא נכונות״ הוא אמר. "זה תמיד נגמר אותו הדבר – בדם, אש, ושכחה."
"מה אתה רוצה ממני?" שאל ניקולאי.
"שתבחר. יש לנו מקום למישהו כמוך שמבצע פקודות ולא שואל יותר מדי שאלות."
השתררה שתיקה.
"אם תבחר נכון – אתה לא תצטרך לדאוג יותר. לא לכסף, לא לכיוון. יהיו לך חיים מסודרים – ומטרה שאנשים רגילים אפילו לא יודעים שחסרה להם."
"מי אתם בכלל? אתם דת? ארגון? צללים?"
מיכאל הניד בראשו. "אנחנו לא דת. אנחנו לא מדינה. אנחנו מסדר."
"אנחנו ממשיכים קו שנולד לפני שהיו מדינות, או דתות״ אמר מיכאל. "לא כולם שרדו – אבל המסדר כן."
"אבל אנחנו לא באמת לבד״ הוסיף אחרי רגע. "יש כאלה שנושאים עליהם סמלים – צלב, מפתח, חרוזי תפילה – והם שומרים גם הם על הסף. לפעמים בלי לדעת. לפעמים למרות שידעו."
"השערים שלנו לא בנויים מברזל – הם בנויים מהבנה..."

ניקולאי זע קלות. "אז אתם מסדר חילוני?"
מיכאל חייך, כמעט בלחש.
"חילוני לא אומר מנותק. לפעמים דווקא אנשי הדת שומרים על השערים טוב מכולם. הם פשוט לא יודעים מה הם שומרים."

"ומי מחליט מה נכון למחוק?" שאל ניקולאי.
מיכאל לא ענה מיד. "אני לא. אני רק מעביר את הקול״ אמר.
"יש מועצה – המועצה העליונה. תשעה כיסאות, חלקם ריקים לפעמים."
ואז שלף טבעת ברזל כהה והניח אותה על הספסל.תיקח את זה – אתה לא תחזור להיות מה שהיית."
ניקולאי לא הושיט את ידו מיד. הוא הביט בטבעת. על גבה – כוכב בן שמונה קודקודים.
"מה קורה למי שחוצה את השער?" שאל לבסוף.
מיכאל ענה מיד:
"אף אחד לא חוצה את הסף . אנחנו דואגים לזה."
ניקולאי לקח את הטבעת, החזיק אותה לרגע – ואז החזיר אותה לספסל.
"אז אתם מחפשים שומר סף. מישהו יבצע פקודות בלי לשאול."
מיכאל חייך לראשונה.
"בדיוק. ובגלל זה אתה מתאים לנו."
הוא קם, לקח את הטבעת – ושם אותה בכף ידו של ניקולאי.
"הבחירה כבר נעשתה״ אמר. "ברגע שבחרת לקח  את הקלסר ולא לדווח."

חלק שלישי – אל-סאייאד
ֿחדר המלון היה פשוט: קירות בגוון חול בהיר, חלון חצי אטום שפנה לסמטה צרה, וארון עץ ישן שחרק בכל פתיחה.
מקום שבקושי ראוי להיקרא מלון , אבל מספיק בשביל לשהות בו כשאתה לא אמור להיראות.
הדוח שקיבל לידיו היה בן שלושה עמודים. יבש, מסודר, מודפס. ללא חותמות וללא סימנים מזהים.
הכותרת של הדוח הייתה: "מעקב צל – יעד מסווג: אל-סאייאד, אנואר. לונדון."
ניקולאי סגר את התיקייה, ואז שלף את הטבעת מהכיס הפנימי במעילו. היא הייתה שם כל הזמן – לא סתם תכשיט, אלא סמל. משקלה היה כבד בשביל אצבע, קל בשביל מצפון. הוא סובב אותה באצבעו. הכוכב בן השמונה קודקודים שבמרכזה החזיר הבזק חיוור מהאור החורפי של הבוקר הלונדוני.
"הוא סוחר עתיקות, לא מפעיל. יש לו רישיון, גלריה, גישה למאגרי תרבות נדירים״ אמר מיכאל. "אבל, הוא גם מפרסם חפצים שאסור שיגיעו לידיים פרטיות. חצי שנה שהוא מסתובב עם חפצים שלא אמורים להיות אצלו."
ניקולאי שתק.
"הוא הוזהר שלוש פעמים. שלוש הזדמנויות לבחור אחרת – ושלוש פעמים השאירו אותו בחיים."
״אם הוא כבר חצה את הקווים למה לא פשוט לחסל?" שאל ניקולאי.
מיכאל הרים את עיניו מהדוח, כאילו שמע את השאלה הזאת אינספור פעמים. "אנחנו בדרך כלל בוחרים שלא לחסל, אנחנו מעדיפים להזהיר. פעם ראשונה זו אזהרה. שנייה זו הזדמנות. שלישית..." 
הוא סגר את התיק באצבע אחת, תנועה סמלית. "אם מישהו עדיין עומד מול הדלת אחרי שלוש פעמים – זה אומר שהוא כבר בחר. אל-סאייאד כבר קיבל שלוש אזהרות."
רגע של שתיקה.
"כרגע זה כל מה שאתה צריך לדעת."
***
ניקולאי יצא מהחדר בצהריים, כשלונדון התכסתה בשכבת עננים דקה, כאילו העיר עצמה הסתתרה. הוא לא לקח איתו דבר מלבד טלפון ישן, קופסת סיגריות מקומטת – והטבעת, בכיס הפנימי. הוא התמקם מאחורי תחנת אוטובוס הומה, גופו נטמע בין צלליות של עוברים ושבים.
מעבר לכביש עמדה חנות העתיקות של אנואר.היא הייתה חשופה, חזית מזכוכית, מדפים צפופים, ותאורת פלורסנט פגומה שגרמה לכל דבר בפנים להיראות כאילו הוא רוטט.
 על אדן החלון עמדו קמיעות חרס עתיקים, פסלונים מברונזה, וספר אחד שניצב במרכז חלון הראווה, כרוך בעור, עם כתב זהב דהוי.
ליד הקופה עמדה אישה צעירה. ילדה בזרועותיה, כבת שמונה, שיער אסוף בגומייה צבעונית. שתיהן חייכו. לא אל העולם – אל הרגע. החנות, ברגע ההוא, הייתה עבורן מקום של קסם. לא של סכנה. ניקולאי ידע לזהות חפים מפשע – וידע גם לעקוף אותם. הוא לא אהב לחכות, אבל חיכה. ספר שלוש דקות בדממה. אחר כך עוד דקה.
הלב שלו לא האיץ. לא הפעם. הוא התאמן על השקט הזה – שקט פנימי שמכסה הכול, כמו שלג. רק היד הימנית נמתחה קלות, כאילו נזכרה בעצמה מה עליה לעשות.
רק כשדלת הזכוכית נפתחה בחריקה והאישה יצאה, הוא החל לחצות את הכביש.
צלצול רך נשמע מעל הדלת – כמעט נעים, כאילו בישר על כניסת לקוח חדש.
אנואר לא היה רק סוחר עתיקות – הוא היה מספר סיפורים. כל פריט בחנות קיבל ממנו עבר, אגדה, שורש. הוא נהג לומר שילדים תמיד שואלים על הדברים הנכונים, גם אם הם לא יודעים לקרוא. “הם פשוט מרגישים מה אמיתי.”
הוא הרים את ראשו, חצי חיוך על שפתיו, ופנה לניקולאי "שלום אדוני, איך אוכל לעזור לך? אתה מחפש משהו מיוחד?"
ניקולאי לא ענה. הוא התקדם צעד אחד. עצם את עיניו לשבריר שנייה – כמעט כמו תפילה. ואז שלף את האקדח. יד ימין. בשקט כמעט פולחני. הירי היה נקי. שלושה כדורים. טווח קצר. בית חזה.
אנואר לא הספיק אפילו לומר מילה. רק הרים את עיניו, לא את ראשו. לרגע, נדמה שידע. שהוא הבין. ואז קרס לתוך עצמו – כמו ספר שנסגר בבת אחת, בלי שזכה להגיע לסופו.
שקט. לא קריאה. לא תנועה. לא הד.
ניקולאי עמד רגע נוסף והביט החוצה. הרכבים המשיכו לחלוף, האנשים המשיכו לצעוד, כאילו כלום לא קרה. כמו תמיד.
הוא נכנס לעומק החנות. ניגש אל הקופה. המגירה נפתחה כאילו חיכתה לו. שטרות מסודרים לפי ערך. הוא לא בדק, רק שלף חבילת  שטרות ודחף לכיס המעיל.


פרק 08 – השקט שלפני הסערה 


חלק ראשון: Ph Done
האולם הגדול של אוניברסיטת ניו יורק היה מואר באור רך, ממלא את החלל באווירה חגיגית. טקס הענקת הדוקטורט היה אירוע רשמי, מאורגן בקפידה, ללא כל זכר לאורות הצבעוניים ולמקהלות החגיגיות של חג המולד.
זה לא היה טקס הסיום המרכזי של האביב, אלא טקס חורפי שנערך במיוחד לדוקטורנטים המצטרפים לסגל, כדי להעניק להם את התואר באופן רשמי עוד לפני תחילת הסמסטר.
היה זה טקס מתוזמן בקפדנות. הקהל לבוש היטב, הדוברים מדקלמים נאומים מלוטשים. לכאורה – רגע של חגיגה. אך סאם הרגישה את חוסר ההתאמה. כאילו המעמד הזה היה עטיפה מהודרת למשהו שבור.
סאם ישבה בשורה הראשונה, גבה זקוף, אך ידיה קפוצות על ברכיה. היא לבשה שמלה כהה ופשוטה, כזו שהשתלבה באופן טבעי עם הגלימה האקדמית הכבדה שהרגישה לפתע כמו שריון. מסביבה, הבוגרים החדשים נראו נרגשים. חלקם מחייכים, אחרים משדרים רצינות מופגנת. היא הדקה את הגומייה על שערה, חצי אסוף, כמו תמיד. בין סולידיות קלינית לבין קווצות שובבות שלא מצייתות לשום תקן. כמו סאם. כמו המבט שלה. כמו הדרך שבה היא הלכה.
היא הרגישה את הלחץ, אבל זה לא היה מתח של חרדה.
זה לא היה זה מתח של חרדה. אלא משהו אחר.  זו הייתה ציפייה.
מאחורי כתפה, היא הרגישה כאילו מישהו מביט בה. לא אחד ההורים בקהל. לא מהאולם. אלא ממקום אחר – גבוה יותר, מוסתר.
ואז, שמה נשמע ברמקולים, בקול גברי מלא פאתוס.
"דוקטור סמנתה ווינסטון."
מחיאות הכפיים פרצו מיד – אך הצליל הרגיש לה עמום, מרוחק. כאילו הקירות בלעו אותו. היא קמה באיטיות. ליבה פעם בכבדות, כל צעד היה שקול. היא ידעה שהזרקורים על הבמה מסתירים את הקהל – אך היא חיפשה.
לא את מאיה, שישבה ונופפה בהתלהבות.
לא את אליוט, שחייך את אותו חיוך חצי-סגור, מתון מדי.
אלא אותו.
היא חיפשה את פרופסור מרטין היימן
כשהתקרבה אל הבמה, עיניה סרקו את היציע העליון, האזורים הכהים שבין הווילונות. נדמה היה לה שראתה תזוזה. דמות שחורה מתמזגת עם הצל. אך כשמצמצה – הוא נעלם.
פרופסור היימן עמד לצדה של הדיקן, פניו חתומות כרגיל, אך עיניו נעצרו בה לרגע ארוך מהצפוי.
היא לקחה את התעודה, אך ידו של היימן משכה את תשומת ליבה.
כשלחצה אותה, היא לא הרפתה מיד. אולי היא חיפשה שם חום, הכרה, אישור שהוא באמת גאה בה.
האם הוא הבחין בכך?
עיניו נותרו נעולות בשלה. קפואות. ואז, באחת, הוא משך את ידו. כמו אדם שנגע באש.
סאם הסתובבה וחזרה למקומה.
ובזווית העין למעלה, ממש למעלה, דמות זזה שוב.
בעוד היא מתיישבת, עיניו של הפרופסור הפנו מבט לאחור, מעלה, אל אותה פינה אפלה ביציע.

חלק שני: החיפוש שלא נגמר
כשהיא סגרה את הדלת אחריה, דממה כבדה צנחה על הדירה. העיר ניו יורק געשית מתמיד בחוץ, אך בתוך ארבעת הקירות הזמן עצר. היא הניחה את התיק ליד השולחן, נעלי העור שלה נשרכו על הרצפה בצליל שנשמע פתאום זר. הכתפיים נשמטו, אבל המתח לא נמס.
האור היחיד בחדר היה בא מהמחשב הנייד, שעדיין עמד פתוח על שולחן העץ כאילו חיכה לה. המסך הבהב באור חיוור אשר שטף את הקירות החדר. ריח קל של עץ שרוף ושעווה דקה עמד באוויר. היא לא הדליקה נר, אבל הריח היה שם.
החלון נותר פתוח מעט, ופרץ אוויר קר נשא עמו קולות מהרחוב, חריקת בלמים, נקישת עקבים, ואז... כלום. רק היללות הרחוקות של רכבת תחתית שחלפה במעמקי העיר. 
היא התיישבה ליד המחשב
המקלדת נענתה לאצבעותיה כמעט מייד. הן נעו מהר, באינטואיציה עמוקה, כאילו מישהו הכתיב לה מבפנים. המסך רשם את המילים כמו תעתוע:
"נבואת הפרפר – היסטוריה אסורה?"
היא בהתה בהן, לוחשת אותן לעצמה בלי קול. המילים רחשו באוויר כמו לחש של קללה עתיקה. נשימתה התקצרה. מבטה נמשך אל החלון. ושוב לשבריר שניה, היה נדמה לה שמשהו נע על הגג שממול. רק רפלקס הבריק בזווית העין, ואז נעלם.

כל הגג ממול שכב וולקוב, פניו חבויים בצל, מבטו מקובע עליה דרך כוונת תרמית. 

"היא נכנסת לשלב הבא, אם היא תמשיך ככה אהיה חייב להתערב" לחש לעצמו. 
במרחק, המסך הבהב שוב.
ידה עברה לעכבר, ריחפה מעל הכפתור. למה היא עושה את זה? למה עכשיו?
היא מחקה את המילים. אות אחר אות, כמו טקס של הכחשה... היא הקלידה שוב. באיטיות הפעם. כל תו נשמע כמו הדהוד במערה ריקה.
"נבואת הפרפר – האמת האבודה"
היא לחצה Enter.
המסך הבהב לרגע, כאילו שקל אם להשיב.
ואז הופיעה רק שורה אחת:
״החיפוש שלך – נבואת הפרפר האמת האבודה – לא תאם אף מסמך״.
ואז עלתה מחשבה שלא הרפתה:
הספר בספריה, היא ראתה אותו, החזיקה אותו בידיה. אבל הוא נעלם ונמחק.
אם יש מישהו שמוחק, אז יש גם מישהו שמשכתב, מישהו שדואג שהשאלות לא יישאלו – אולי הוא לא סתם אדם. אולי זו שיטה. מערכת.
אולי ברשת כבר לא נשאר כלום.
אבל בארכיונים הישנים... אולי שם עוד יש משהו שמישהו שכח למחוק

חלק שלישי: חיים כפולים
חצי שנה חלפה מאז שסאם התחילה בחיפושיה אחרי נבואת הפרפר. זה כבר לא היה צילום של פפירוס דהוי, גם לא היה קלף מסתורי, רק שאלה אחת שנכתבה בלחישה מול מסך מחשב: האם יש אמת שמישהו מנסה להסתיר?
במהלך היום, סאם הייתה כל מה שהמערכת רצתה שתהיה: דוקטור לארכאולוגיה, עוזרת הוראה מוערכת, נוכחות מרוסנת באקדמיה. היא הדריכה סטודנטים צעירים, ערכה סיכומי מאמרים, ענתה לשאלות בכנסים, והכול בלב שלם. או כמעט.
בערבים, היא השתנתה.
כשהשמש שקעה מאחורי האמפייר סטייט, היא הפכה למה שהייתה באמת: מחפשת, חותרת מתחת לשכבות הזמן והצנזורה. האמת, שכבר לא נתנה לה מנוח, החלה לבעור מתחת לעור. היא ביקרה בספריות צדדיות שנראו כאילו נשלפו מהמאה הקודמת, חדרים עמוסי אבק שבהם הזמן לא זרם אלא נקרש. היא מצאה שם כרכים שלא הופיעו באף מאגר דיגיטלי, שורות מחוקות בדיו חיוורת, סימנים שהיו צריכים להיעלם, אך לא נעלמו.
היא נזהרה. מאוד.
כל פעולה שלה הייתה שקולה. אף נסיעה לא יצאה מגבולות ניו יורק. לפחות לא פיזית. אבל בלילות, מאחורי מסך המחשב שלה, החיפושים שלה גלשו הרחק: אל קהיר, אל הרי אנטוליה, אל כתבים אבודים מספר חנוך.
היא לא שיתפה איש בחיפושיה. בוודאי שלא את פרופסור היימן, שלמרות שתיקותו, מבטיו הרגישו לה לפעמים כאילו הוא יודע. כאילו הוא בוחן את מעשיה.
העימות בכנס ההוא, שבו קראה תיגר על המוסכמות  הפך לסיפור צדדי, גיחוך באולמות הסגל. אך היא לא שכחה. ולא סלחה.
היא חיה חיים כפולים.
במהלך היום,  הסגל ראה בה חוקרת שקטה. אבל בלילה, היא ירדה למרתפי הספריות הישנות, שאלה שאלות אסורות, והזינה את עצמה בספקות.
דצמבר הגיע. ניו יורק נצצה כמו עיר חלום: אורות זהב ואדום, עצי אשוח מקושטים בשלג מלאכותי, ריח של ערמונים קלויים וקפה וניל. זוגות הצטלמו, ילדים אחזו בכוסות שוקו חם. העיר לבשה שמלת נשף. אבל לא סאם.
היא צעדה לאורך השדרה החמישית, ראשה מוטה מטה, עיניה תרות לא אחר חלונות הראווה, אלא אחר סימנים. אחר רמזים שהעולם שלח רק לה. חג המולד היה בעיצומו, אך היא הרגישה מנותקת מכל זה, כמו אורחת לא קרואה במסיבת זכרונות שאינה שלה.
מדי פעם, הרוח נשאה קטע שיחה, קול של צחוק. היא כמעט חייכה. ואז – הביטה מעבר לכתפה.


חלק רביעי - הספרייה הנשכחת
סאם חצתה את גשר ברוקלין כשהשלג נערם בצדי הכביש, מותיר רק שביל צר להולכי הרגל. הדרך הובילה אותה לרובע פחות מוכר, רחוק מהספריות היוקרתיות של מנהטן. היא חיפשה מקומות שבהם אף אחד לא יחפש את התשובות.
אבל היא הייתה זהירה. בינתיים, היא שמרה על חיפושים מדודים – לא הרחיקה מחוץ לניו יורק, לא חיפשה בארכיונים מסוכנים מדי. לפחות לא פיזית. רק באינטרנט היא אפשרה לעצמה לדחוק את הגבולות. שם, היא הרשתה לעצמה לשאול שאלות שלא יכלו להופיע במסמכים אקדמיים רשמיים. שם, היא חיפשה הדים של צללים בהיסטוריה.
המקום אליו הגיעה היה ספרייה ישנה, בניין לבנים אדומות עם חלונות מאובקים. בפנים, האור היה עמום, וריח של ספרים ישנים מילא את חלל החדרים הצרים. המדפים קרסו כמעט תחת כובד המגילות והכרכים הישנים. היא ידעה שכאן, אולי, תוכל למצוא משהו שהאקדמיה לא רצתה שהיא תמצא.
היא עברה על הקטלוג הידני – דפים מצהיבים שעליהם נרשמו ספרים שלא הוזנו למאגרים הדיגיטליים. היא רפרפה על רשימות כרוכות בקלסר מתפרק, עד שעיניה נעצרו על שורה אחת:
"מסורות חבויות – טקסטים נשכחים על אמונות עתיקות"
זה היה ספר שלא הופיע באף מאגר רשמי שבו חיפשה.
היא ביקשה את העותק מהספרנית – אישה מבוגרת במשקפיים עגולים שהתבוננה בה רגע ארוך לפני שקמה, נעלמה אל אחורי הספרייה, וחזרה עם הכרך המאובק.
סאם דפדפה בזהירות בין הדפים, אצבעותיה מרפרפות על הנייר הישן כאילו היו קוראות את הסיפור דרך מגע. הדיו היה דהוי במקומות מסוימים, כתמים שהזמן טשטש, אך המילים נותרו ברורות, נחרטות בתודעתה עם כל שורה שקראה, כל תו וכל אות.
הספר תיאר מיתוסים שהקדימו את הדתות המוכרות, מסורות שנעלמו תחת משקלן של השנים כמו עקבות בחול שנמחקים עם הגאות. סיפורים על תרבויות שלמות שנגוזו מההיסטוריה הרשמית, כאילו מעולם לא היו קיימות. אבל קטע אחד עצר אותה, גרם לה לקפוא במקומה, עיניה ממוקדות בשורות כמו מהופנטות.
"בעולם שקדם לשלנו, היו אשר נגעו באור נסתר. חלקם נעלמו, אחרים השתנו. והיו מי שנשבעו להגן על הסוד – כדי למנוע מאלה שיבואו אחריהם לשאול את השאלות הלא נכונות."
משהו בטקסט הזה גרם לה להרגיש אי-נוחות, צמרמורת קלה שטיפסה לאורך עמוד השדרה שלה. זה לא היה רק התוכן שלו, המילים המסתוריות שהיו יכולות להתפרש בדרכים רבות, אלא התחושה שהוא שידר—אזהרה חבויה, הד רחוק של משהו שכולם הסכימו להתעלם ממנו, אמת שהושתקה.
היא קראה את השורה שוב, הפעם בלחישה רכה, כאילו המילים היו לחש עתיק שיש לבטא בזהירות. המילים הסתדרו בראשה כמו חידה מורכבת שהמתינה להיפתר, פיסות פאזל שניסו למצוא את מקומן.
שאלות לא נכונות.

היא ידעה בדיוק איך זה מרגיש, כמו כאב ישן שלא נרפא לגמרי. הרי זה בדיוק מה שהאקדמיה ניסתה לעשות לה, מאז היום הראשון שהעזה לערער על הדוגמות המקובלות. להרחיק אותה, להפוך אותה לקול שולי שאפשר להתעלם ממנו. לגרום לה לפקפק בעצמה, בחושיה, בכל מה שלמדה לסמוך עליו.
כמו אותם אחרים מהעבר, אלה שניסו לגעת באמת ונמחקו, נשכחו, הפכו לאנקדוטה היסטורית. הפרפר שנשרף כשהתקרב יותר מדי לאש. ואז נזכרה בנבואת הפרפר, אותו טקסט עתיק שסיפר על שינוי, על טרנספורמציה שאי אפשר היה לעצור, על התפוררות הישן כדי לפנות מקום לחדש.
המילים הזכירו לה את הפפירוס. את הסמל ההוא שגרם לה לצאת למסע הזה. הכול חזר – רק שפה, הוא לבש תחפושת אחרת.
אולי זה היה קשור, חשבה, מחשבותיה נעצרות על השורה האחרונה. אולי זה היה סימן, קריאה שקטה שהדהדה מעבר לזמן, ממתינה לאוזן הנכונה שתשמע היא לא ידעה מי כתב את זה. אבל היא הרגישה – זה נכתב לאדם כמוה. אולי בשבילה.
היא לא ידעה מי כתב את זה. אבל היא הרגישה – זה נכתב לאדם כמוה. אולי בשבילה.
סאם יצאה מהספרייה והחלה ללכת לכיוון ביתה. השלג הלך והתחזק כשהיא חצתה את הרחוב, נזהרת לא להחליק על שכבת הקרח הדקיקה שכיסתה את המדרכה. הרחובות היו שקטים, ריקים כמעט לחלוטין, מלבד כמה דמויות עטופות במעילים שחצו במהירות את הכבישים, ראשיהם מושפלים מול הרוח החותכת.
כשהורידה רגל לכביש, שקועה במחשבות, לא שמה לב לרכב כיבוי אש ששעט מהכיוון הנגדי. הצופרים פילחו את האוויר בשאגה, והיא נסוגה לאחור ברגע האחרון, ליבה הולם בעוצמה. לרגע הכל נדם בתוכה – אבל רק לרגע. התחושה חלפה כמעט מיד, ואת מקומה תפס שוב אותו מערבולת פנימית. מוחה היה טרוד, מנתח שוב ושוב את מה שקראה בספרייה. אמנם לא היו לה הוכחות חותכות, אבל היו לה יותר מדי רמזים שלא יכלה להתעלם מהם.
כשנכנסה לבניין המגורים שלה, היא שלפה את המפתח, אבל אז קפאה במקומה. משהו היה שונה. תחושת אי-נוחות קלה התגנבה אליה, חוט דק של חשד שהתחיל להימתח בתוכה. השטיחון מול הדלת שלה הוזז מעט. מישהו עמד כאן, לא מזמן.
מבטה ירד לרצפה, וליבה החל לפעום מהר יותר. מעטפה דקה הונחה במדויק מול דלתה, כמעט בלתי נראית על רקע העץ הכהה. לא היה עליה שם או כתובת שולח – רק קלף דק, פרגמנט ישן ומצהיב מעט.
גל של אי-נוחות חלף בה. היא הביטה לשמאל וימין, עיניה סורקות את המסדרון השקט והדומם. אך למרות הריקנות הגלויה לעין, תחושה חזקה אמרה לה שהיא לא לבד. מישהו צפה בה, עקב אחריה.
היא רכנה באטיות, שלחה יד מהוססת, והרימה את המעטפה. המגע של הקלף היה יבש, מחוספס. ישן באופן שלא התאים למעטפה ששכבה זה עתה בפתח דירתה.
בתנועות מהירות נכנסה פנימה, סגרה את הדלת מאחוריה בדחיפה חדה, וסובבה את הבריח בקול נקישה מתכתי שהדהד בדירה השקטה. היא נשענה על העץ הקר, מאפשרת לעצמה רגע לנשום. המעטפה נחה בידיה, קלה להחריד במשקלה. למה, תהתה, היא מרגישה כבדה כל כך?
היא התיישבה ליד השולחן, הניחה את המעטפה מולה, ובהתה בה במשך כמה שניות ארוכות. אצבעותיה רטטו קלות כשהושיטה יד לעברה. לבסוף, בזהירות כאילו מדובר בחפץ נפיץ, היא פתחה את הקלף.
הדף שבפנים היה מצומק מעט, שולייו מתפוררים כאבק עתיק. הכתב שעליו היה דהוי, אך נכתב לאחרונה – ניגוד תמוה שגרם לה להרגיש כאילו הזמן מתערבב. הדיו התפשט מעט על סיבי הנייר, כאילו היד שאחזה בעט לא הייתה יציבה או שרעדה מפחד.
סאם קראה את המילים פעם אחת. ואז שוב, כאילו מסרבת להאמין למראה עיניה:
״תפסיקי לחפש. הספר כבר נסגר ואינו סולח למי שמנסה לשנות אותו״
ידה רעדה כשהיא הניחה את הדף. הלב שלה האיץ פתאום, כאילו הגוף שלה הבין משהו שהיא עוד לא הספיקה לעכל. הקור שבחוץ לא היה דבר לעומת הצינה שחדרה לעצמותיה, כמו יד קפואה שנשלחה ישירות אל לבה. זה לא היה איום ישיר. זה היה משהו אחר, משהו מורכב יותר. אזהרה? תחינה? קריאה מהעבר או מהעתיד? היא לא ידעה.






פרק 09 – מרץ 2002 - המוסטנג הכחולה 


מרץ 2002
 פרבר שקט, ניו ג'רזי
רוח קלה ליטפה את ענפי עצי האדר לאורך שדרת הולשטיין – שדרה שקטה בפרברי אמריקה, עם בתים זהים כמעט להכאיב. גדרות לבנים, דגלים אמריקאיים קטנים, וכרזות "ברוכים הבאים לאביב" תלויים על תיבות הדואר. שמש אחר הצהריים החליקה באלכסון על הגגות, מטילה צללים ארוכים על שבילי הבטון הנקיים מדי. הרוח הייתה קרירה במפתיע – כזו שאפשרה לדווש בלי להזיע.
"נו כבר, איטית!" צעקה מאיה מעבר לכתף של סאם, צוחקת כשהשתיים דהרו במורד המדרכה על אופניים.
 סאם רכבה בקו ישר, מרוכזת, ואז הטתה את הכידון וגלשה בעדינות אל מול הבית שלה. שתיהן האטו יחד ועצרו כמעט באותו רגע.
 מאיה נשמה בכבדות, הסירה את הקסדה וחייכה. "רשמית ניצחתי אותך שוב."
"זה בגלל שיש לך גלגלים חדשים," סאם ענתה, חצי מחייכת.
דלת המוסך הייתה פתוחה. מתוכה בקעו צלילים מתכתיים – הקשה, חריקה, זמזום של בורג חשמלי.
 "את חושבת שהוא עוד עובד על זה?" שאלה מאיה.
 סאם רק הנהנה, ולחשה: "ברור."
בפנים, בחלל המוסך המאובק, עמד אביה של סאם מעל מנוע חשוף של פורד מוסטנג 67 קונברטיבל, כחולה-דהויה. גופייה לבנה מוכתמת שמן נדבקה לגבו, מכנסי עבודה כהים. מגבת אדומה תחובה בכיס האחורי. ידיו מוכתמות, עיניו ממוקדות – אבל משהו במבט שלו לא היה שליו.
 הוא ניגב את מצחו במגבת, כאילו חום היום העיק עליו – אף על פי שהצל כבר כיסה חצי מהמוסך, והאוויר היה דווקא נעים.
"שלום, מר ווינסטון!" קראה מאיה בעליזות, קופצת קלות מהמדרכה כאילו כל העולם הוא מגרש משחקים.
 היא לבשה ג'ינס קצר וטי-שירט עם סמל של להקה שאף אחד כבר לא הכיר, והשיער שלה היה אסוף ברישול שהרגיש הכי טבעי בעולם.
הוא סובב את ראשו וחייך, מתנשף קלות. "אה, ניצחת את הבת שלי שוב?"
"ברור," אמרה בגאווה, נשענת לאחור כאילו הרגע זכתה בתחרות עולמית. "היא שהיא אפילו ניסתה לרמות."
"לא ניסיתי לרמות!" סאם התפרצה, ואז מלמלה, "פשוט לא לחצתי על הבלמים בזמן."
הבנות התיישבו על שרפרפים ישנים בפינת המוסך.
 "זה הולך להשתפר בקיץ?" שאלה מאיה.
 "השאלה היא אם אני הולך להשתפר," הוא ענה, קולו נמוך, מעט עייף.
סאם הביטה בו. משהו לא הסתדר. הוא הזיע – לא סתם – כאילו מתוך מאמץ פנימי.
"אבל למה מוסטנג?" היא שאלה. "ולמה דווקא ישנה?"
הוא שתק לרגע, ואז אמר בלי להביט בה:
 "כי כשאתה לוקח משהו שבור ומתקן אותו – זה מרגיש כאילו גם אתה יכול להתחדש."
 ואז הוסיף: "וזה היה הרעיון... כשעברנו לפה."
דממה קלה. הרוח שינתה כיוון. דלת המוסך חרקה.
ואז – צלצול טלפון פתאומי. הוא ניגש במהירות למדף צדדי, מרים את המכשיר.
 "כן," אמר בשקט. "אני מבין."
 השקט שאחר כך נמשך שניות ארוכות.
 ואז: "אבל אם יקרה לי משהו, תבטיח לי שתשמור עליה."

היא לא שמעה את התשובה של הצד השני, אבל היא הרגישה פתאום שקרה משהו.
כעבור רגעים ארוכים, אבא שלה חזר. משהו בפניו השתנה – אולי הקו סביב עיניו התעמק, אולי הצווארון נמשך טיפה לאחור – אבל הוא עשה מאמץ לחייך. ניגב את ידיו במגבת כאילו כלום לא קרה, ואז אמר בקול קליל מדי: 
"טוב. איפה היינו? את כבר כמעט מכונאית."
"מי זה היה?" שאלה.
"סתם חבר מהאוניברסיטה," ענה. אבל משהו בטון שלו גרם לה לעצור שם.

היא חזרה להביט במוסטנג. בברגים החשופים.
 "אני יכולה לעזור?" הוא הנהן, מסר לה מברג. "אבל לא לסגור עד הסוף. אנחנו רק בודקים."
היא נגעה במכסה המנוע בזהירות. הוא הביט בה, והפעם המבט שלו פגש את שלה.
 "לפעמים חשוב לדעת לא לחבר הכול בבת אחת."
היא לא הבינה אז את משמעות הדברים.  לא את הזיעה. לא את הדממה. 
גם לא מדוע הוא נראה עצוב כשהוא אמר את זה.
היא לא ידעה אז שהוא לעולם לא יסיים את הפרויקט.
לא בגלל הזמן, לא בגלל החלפים, וגם לא כי חסרו לו הכלים. אלא כי הוא חלה לא הרבה לאחר מכן, ומעולם לא שב לסיים את הפרויקט.


פרק 10 – אירוסין וחג המולד 


חלק 1 - אירוסין וחג מולד
השלג נערם בשכבה דקה על אדן החלון, מותיר דפוסים עדינים על הזגוגיות הקפואות. ניו יורק חגגה. הרחובות היו עמוסים בקונים נרגשים, אורות צבעוניים ריצדו על פני השלג הרך, והאוויר היה ספוג בריח של קקאו חם וקליפות תפוזים.
סאם עמדה מול הדלת של מאיה, מהססת לרגע. היא לא הייתה בטוחה למה בדיוק היא מצפה. אחרי הימים האחרונים, ואחרי המכתב ״ההוא״ לא היה לה מצב רוח לחגיגות. אבל מאיה הייתה עקשנית.
היא נשמה עמוק ודפקה על הדלת.
היא בקושי הספיקה להנמיך את ידה כשזו נפתחה בבת אחת.
"את תמיד כזו רשמית?"
מאיה עמדה שם, יחפה, לובשת שמלת צמר ירוקה עם שרוולים רחבים שהזכירה ציור רנסנסי. שיערה הארוך, הזהוב-נחושתי, היה פזור וחצי פרוע, גלים רכים נופלים על כתפיה. היא נראתה כמו מי שנשלפה ממחזה בוהמייני, חופשייה, חסרת דאגות.
בלי לחכות לתגובה, היא אחזה בידה של סאם ומשכה אותה פנימה.
הדירה הייתה בדיוק כפי שסאם ציפתה, או יותר נכון, כפי שהיא תמיד הייתה.
הקירות היו מכוסים בציורים צבעוניים, חלקם יצירות של מאיה עצמה. משיכות מכחול פראיות, דמויות אבסטרקטיות שהתמזגו זו בזו. על הרצפה הייתה פרושה שטיח פרסי מרופט מעט, שולחן הקפה היה עמוס בספרים פתוחים, נרות ריחניים הונחו על מדפים צפופים, ולצד הספה נחה ערימה של כלי חרס בעבודת יד, חלקם לא גמורים.
מאיה מעולם לא הייתה מסודרת, לא במובן הקונבנציונלי. אבל הבית שלה היה מלא חיים.
הפינה של אליוט, לעומת זאת, הייתה כמו קו הפרדה ברור. מדפי עץ כבדים מלאים בספרי ארכיאולוגיה מסודרים בקפידה, גלובוס עתיק נח בפינה, ולידו עמד שולחן כתיבה כהה, נקי לחלוטין. הכול מסודר, מרובע, כמעט נוקשה.
זה היה סימן מובהק לקשר ביניהם—שני עולמות שונים שנפגשו בנקודה אחת בלתי אפשרית. סאם הבחינה בספר ארכיאולוגיה שהיה פתוח על שולחן הכתיבה. ״תגליות יווניות ברחבי העולם״. עמוד מסוים היה מסומן בסימנייה אדומה "אובייקטים לא מזוהים באוספים מוזיאליים רשמיים״. היא הרימה מבט והבחינה שמאיה עוקבת אחריה במבט מהוסס.
מאיה התיישבה על הספה וחייכה חיוך רחב. "אני חייבת לספר לך משהו״ אמרה בקול מלא התלהבות.
סאם הניחה את מעילה על כיסא סמוך והתיישבה מולה. "נשמע מסוכן."
"מצחיק מאוד״ מאיה גלגלה עיניים, ואז שלפה את ידה מכיסה והניחה אותה על השולחן. על אצבעה הבהיקה טבעת כסף עדינה, משובצת באבן ירוקה קטנה.
סאם בהתה בה לשנייה, ואז הרימה מבט.
"אליוט הציע לי נישואין״ אמרה מאיה, כאילו ניסתה לגרום לזה להישמע טבעי, אבל הניצוץ בעיניה הסגיר אותה.
השקט היה קצר. סאם הרגישה את שריריה נמתחים קלות.
"וואו." אמרה.
"רק 'וואו'?"
"אני פשוט…" היא חיפשה את המילים הנכונות. "זה… מהיר."
"שלוש שנים זה מהיר?"
"תלוי איך מסתכלים על זה."
היא העיפה מבט אל הספרים של אליוט, אל הסדר המושלם של פינת העבודה שלו. הוא לא היה אדם רע. למעשה, היא העריכה אותו. הוא היה חכם, מעשי, יציב. אבל הוא היה שונה ממאיה. מאוד שונה. מאיה הייתה כאוטית, מתמסרת לכל רגע כאילו אין מחר, נעה בין רעיונות כאילו העולם נברא מחדש בכל יום. ואליוט? הוא חי לפי היגיון קר. הוא תכנן, שקל, בחן דברים לפני שעשה אותם. איך שני האנשים האלה נפגשו אי פעם באמצע הדרך? "אני שמחה בשבילך״ היא אמרה לבסוף.
"באמת?" מאיה בחנה אותה. "כי את נשמעת כאילו את מנסה לשכנע את עצמך."
סאם גיחכה, אבל לא ענתה מיד. האמת? היא לא ידעה איך היא מרגישה לגבי זה. היא שמחה בשביל מאיה. באמת. אבל משהו בה לא היה בטוח שאליוט הוא האדם הנכון עבורה. או שאולי היא פשוט לא יכלה לדמיין את מאיה שייכת למישהו, כבולה למסגרת.
"אני פשוט מופתעת״ היא אמרה. "לא ידעתי שזה הכיוון שלכם."
"גם אני לא, עד שזה קרה״ מאיה הודתה. "אבל זה הרגיש נכון."
סאם הנהנה, לוגמת מהיין שמאיה מזגה לה. ברקע, נרות ריחניים הוסיפו ניחוח וניל עדין לאוויר. 
"ואיך הוא הציע?"
מאיה חייכה חיוך רחב. "בדיוק כמו שאת מדמיינת. עם הרבה יותר מדי ציטוטים על טבעות עתיקות, והסברים היסטוריים על משמעותן."
סאם פרצה בצחוק. "אני מניחה שהוא ניסה למצוא לך טבעת עם משמעות ארכיאולוגית עמוקה?"
"כמובן!" מאיה הניפה את ידה. "זו טבעת שנעשתה בעבודת יד במאה ה-19. כנראה שיום אחד היא תמצא את דרכה לתערוכה במוזיאון."
סאם חייכה. אולי זה באמת היה נכון עבורם. "ומתי החתונה?"
"עוד לא החלטנו. אבל אל תדאגי, אני לא אתן לך להתחמק ממנה."
"אני יכולה לברוח להודו לפני שזה קורה."
"אה, לא״ מאיה הניפה אצבע אזהרה. ״כשאני מתחתנת, את שם. בשורה הראשונה ובלי תירוצים."
סאם הרימה ידיים בתבוסה. "את מנצחת." אבל גם כשהחיוך של מאיה מילא את החדר,  סאם לא יכלה להיפטר מהמחשבה המטרידה. המכתב ההוא. היא דמיינה לרגע את הכתב הקצר והמאיים, את התחושה הקרירה שעברה בה כשהרימה את הדף ליד דלת דירתה. האם זו הייתה אזהרה? אולי מתיחה גרועה?
למשך שבריר שנייה, היא כמעט אמרה משהו. סיפרה למאיה על הדף הקטן שהמתין לה ליד דלת הדירה, על האזהרה. אבל היא עצרה את עצמה ולא היא לא נתנה לעצמה לשקוע בזה. לא עכשיו. לא הלילה. הלילה היה שייך לדברים אחרים.
סאם לגמה שוב מהיין מהיין, נותנת לעצמה להיטמע לרגע בחום של החדר, בחיוך של מאיה, באורות המרצדים על עץ חג המולד.
לראשונה מזה זמן רב, זה הרגיש קל.
כמעט כמו פעם.






פרק 11 – רגעים אחרונים של שקט 


חלק 1 - רגעים אחרונים של שקט
האוויר היה קריר ונקי, נושא איתו ניחוח קלוש של שלג מתקרב. סאם חצתה את הרחוב, עדיין מחייכת לעצמה מהחדשות המרגשות שמאיה סיפרה לה, האירוסין עם אליוט. הערב היה טוב, מלא בצחוק ובשיחה קלה. בכלל, מאז שקיבלה את הדוקטורט, לא הרשתה לעצמה רגעים כאלה של נינוחות. והנה, עכשיו, עם מאיה והבשורה, היא הרגישה כמעט... רגילה.
ניו יורק בערה באורות חג המולד. הרחובות התמלאו בזוגות מחובקים, קבוצות חברים נרגשות וילדים נגררים אחרי הוריהם עם שקיות מתנה גדושות. היא חלפה ליד עץ חג המולד הענק בכיכר יוניון, אורותיו הבהבו כמו כוכבים קטנים.
היא אהבה את העיר בתקופה הזו. תמיד היה בה משהו קסום—רגעי שקט שנמצאו בין ההמולה הבלתי נגמרת.
אבל מתחת לכל זה, עמוק בתוכה, היא הרגישה את זה. את הריק הקטן שלא עזב אותה. בזמן שמאיה בנתה חיים עם אליוט, היא המשיכה לרדוף אחרי תשובות. זו הייתה דרכה. תמיד לחפש.
היא צעדה הלאה, מגבירה את הקצב, מתמקדת באור הכתום שהפך את מדרכת הלילה לזהובה. היא רצתה לשמר את התחושה הזו, לתת לה להימשך עוד קצת, לפני שהמציאות תתנגש בה שוב.
בזמן שסאם התעכבה ליד חלון ראווה מקושט, כמה רחובות משם, צעד ניקולאי וולקוב במהירות לאורך השדרה המקבילה. הוא הביט בשעון, חצה את הכביש מבלי להסתכל סביב.
הוא ידע בדיוק כמה זמן יש לו עד שהיא תגיע.
הדלת הקדמית של הבניין לא הייתה נעולה. לחיצה שקטה, דחיפה עדינה, מדרגות צרות שהובילו לקומה השלישית.
 הכפפות שלו היו דקות. פין מתכתי קטן הסתובב במנעול כמו מפתח סודי מוכר.
 קליק. הדלת נפתחה והוא נכנס פנימה, סוגר מאחוריו את הדלת.
דקות ספורות לאחר מכן, סאם הגיעה לדלת הכניסה לבניין. האוויר הקריר של הערב ליטף את פניה, אך משהו בתחושה הכללית היה... לא נכון. היא עצרה לרגע, מבטה סורק את הרחוב מאחוריה. שום דבר חריג. רק אורות חג המולד המהבהבים והמולת העיר הרחוקה.
היא שלפה את המפתח, אך נעצרה.
 תחושה לא ברורה חלפה בגבה. לא משהו דרמטי—לא איום ברור—אבל מספיק כדי לגרום לה להסס לשנייה.
שטיחון הכניסה היה מוזז מעט.
שטות, היא אמרה לעצמה. מישהו מהשכנים אולי בעט בו בלי כוונה. אבל בכל זאת, כשדחפה את הדלת פנימה, היא זכרה את המכתב.
"תפסיקי לחפש. לא תוכלי לשנות את מה שנקבע מזמן."
וולקוב כבר לא היה שם.
הוא יצא דרך המרפסת האחורית, אצבעותיו נצמדו לצינור הניקוז המחוספס בעודו מחליק מטה במהירות שקטה. רגע לפני שנעלם בסמטה החשוכה, הוא הביט מעלה לרגע. ואז, כאילו מעולם לא היה שם, הוא נבלע בצללים.
מאחוריו, הדירה נראתה בדיוק כפי שהייתה. כמעט.
רק פרט אחד היה שונה: הספר על שולחן הקפה היה פתוח בדף אחר.
המילים מהמכתב צפו שוב בזיכרונה, כמו צללים שמתעקשים לשוב.
"תפסיקי לחפש. לא תוכלי לשנות את מה שנקבע מזמן."
אולי זו באמת היתה רק מתיחה. אולי אחד מעוזרי ההוראה ראה אותה מחפשת משהו שלא נראה לו הגיוני, והחליט להשתעשע על חשבונה. ייתכן שזה היה סטודנט סקרן, אולי אפילו מישהו שרצה לגרום לה להפסיק. אולי זה היה אריק מהסמינר. הוא תמיד נראה מתעניין מדי במה שאני עושה.
אבל זה כל מה שזה היה, נכון? מתיחה. לא יותר.
ובכל זאת, כשנכנסה פנימה, היא נעלה את הדלת פעמיים.
הדירה קיבלה אותה בשקט מוכר. הכול היה בדיוק כפי שהשאירה אותו. היא זרקה את המעיל על הספה, חלצה את מגפיה והתמתחה. הבית שלה. המקום שבו היא שולטת.
היא הדליקה את המחשב, המסך הבהב באור קריר. המסמך שעליו עבדה לאחרונה עדיין היה פתוח: "נבואת הפרפר – חיבורים היסטוריים."
היא רכנה קדימה, מצמצמת את עיניה. היא לא זכרה שהשאירה את הקובץ פתוח.
אולי היא פשוט עייפה. אולי היא שכחה. היא מחקה את המחשבה במהירות.
היא סגרה את הלפטופ, הדפה את הכיסא אחורה, ופתחה את החלון. האוויר הקר נשפך פנימה, מנקה את הראש שלה. היא השעינה את מרפקיה על מסגרת החלון והביטה למטה.
מישהו עמד מעבר לכביש.
הוא לא זז. לא עישן, לא בדק את הטלפון. רק עמד שם, פניו חצי מוסתרות בצעיף כהה.
סאם קימטה את מצחה. היא לא דאגה או פחדה, אבל היה שם משהו... לא נכון.
ואז הוא זז.
לאט. לא בפאניקה, לא בבריחה. הוא פשוט פסע אחורה, ואז נעלם אל תוך הסמטה.
סאם נשארה לעמוד ליד החלון עוד רגע ארוך. זה היה סתם עובר אורח. לא יותר.
היא ניערה את ראשה, סגרה את החלון, והחליטה לא לחשוב על זה יותר מדי. במקום זאת, היא מזגה לעצמה כוס יין והתיישבה על הספה. היא התכוונה ליהנות מהלילה הזה, לפחות עוד קצת.
היין היה חזק, והחום התפשט בגופה לאט. היא מזגה לעצמה כוס נוספת, הפעם מתרפקת לאחור, מרשה לעצמה לשחרר כל שריר מתוח. לראשונה מזה ימים, היא הרגישה כאילו העולם מתרחק, מאט את הקצב.
היא הדליקה את הטלוויזיה, מדפדפת בערוצים עד שמצאה סרט קומדיה ישן. משהו מוכר, כזה שראתה כבר עשרות פעמים. היא לא באמת צפתה, רק נתנה לצלילים למלא את החדר, להחליף את השתיקה.
העיניים שלה נעצמו לכמה שניות, ואז נפקחו שוב. היא ניסתה להישאר ערה, אבל השילוב המושלם של יין, חום ושקט משכו אותה פנימה.
עוד רגע, רק עוד רגע אחד.
העפעפיים שלה היו כבדות, כמעט כמו שמיכה שהונחה עליה. היא שמעה את הצחוק מהמסך, מרוחק יותר ויותר...
ואז היא נרדמה.



פרק 12 – ניסיון השתקה נוסף 


חלק ראשון - המפגש עם פרופסור היימן
האוניברסיטה נראתה שונה עכשיו. לא בגלל הקירות, הם נשארו בדיוק כפי שהכירה אותם. גם לא בגלל המסדרונות – אותם לוחות מודעות מצהיבים, אותו ריח ישן של נייר וטוש מחיק. זה היה היא. משהו בה השתנה.
פעם הייתה שם בתור סטודנטית – עייפה, רעבה, נושאת תיק עמוס בתיקים ומחשבות. עכשיו היא כבר עוזרת הוראה, עם תואר "דוקטור" בתחילת שמה ותיק קליל הרבה יותר. אבל התחושה? הפוכה. כאילו כל צעד שלה כבד פי שתיים.
טכנית, תואר ה-PhD שלה היה אמור לפתוח בפניה דלתות למשרות הוראה בכירות יותר, אבל כרגע זה התאים לה. תפקיד עוזרת ההוראה היה נוח, לא תובעני מדי, ללא לחץ של מחקר רשמי או התחייבויות מרצה מן המניין. המשכורת הספיקה לקיום נוח, והכי חשוב – הוא השאיר לה מספיק זמן חופשי.
ערימה כבדה של מבחנים ודו"חות הייתה אחוזה בידה, עדות לעומס העבודה שהפרופסורית מרים קולינס העבירה אליה לאחרונה. זו הייתה הבחינה האחרונה שלפני חופשת הסמסטר. היא חלפה על פני דלת עם הסמל הסגול של המחלקה להיסטוריה – דלת זכוכית עם כיתוב מרשים שהשתקף באור הפלואורסצנטי: "DEPARTMENT OF HISTORY".
ד"ר מרים קולינס הייתה דמות שלא ניתן להתעלם ממנה. למרות היותה חוקרת חדשה יחסית באוניברסיטה, היא ביססה את שמה במהירות כאחת המבריקות בתחומה. סאם לא יכלה שלא להיזכר בפעם הראשונה שראתה אותה – בכנס הארכאולוגיה השנתי של השנה שעברה. קולינס עמדה שם לצד פרופסור היימן, משתתפת בשיחה שקטה אך מלאת עוצמה. היא עצמה לא הצליחה לשמוע את המילים, אבל דרך שפת הגוף שלהם, היא יכלה לזהות רצינות כמעט מוחלטת.
מסדרון המחלקה היה דומם. אפילו הרגליים שלה הדהדו בו באי־נוחות. ליד הלוח של "פרסומים חדשים בחקר מסופוטמיה", מישהי הסתובבה כשהבחינה בה – ואז מהר מדי השפילה מבט, כאילו חטאה רק בעצם ההסתכלות. סאם לא אמרה דבר, אבל סימנה לעצמה.
היא חלפה על פני דלתות סגורות, עברה ליד החדר שבו פעם דפקה בהיסוס על הדלת של היימן – מחפשת הכוונה. ועכשיו?
הוא היה שם. בדיוק ביציאה מהמשרד שלו. בדיוק ברגע שבו לא תוכלי לא לראות אותו.
"ווינסטון," אמר בקול היבש ההוא. הפעם לא נשמע מתנשא. יותר... שקט מדי. "פרופסור." היא ניסתה לשמור על הבעה רגילה. לא לחייך. לא לכעוס. לא להסגיר כלום. אבל הוא חייך. חיוך שלא הגיע לעיניים. רק שפתיים שנמתחו קלות, ואז – אותה תנועה מוכרת – אצבע על מסגרת המשקפיים. ליטוף קצר, כמעט עצבני.
"אני מקווה שלא שכחת שאת מועמדת להצטרף לסגל הקבוע," אמר בקול כאילו נעים. כאילו מזכיר לה משהו חשוב. "לא שכחתי," ענתה.
הוא התקרב חצי צעד. מספיק כדי שקולה תצטרך להיאמר בשקט. "ואני מקווה שגם לא שכחת," הוסיף, "שכדי להמשיך מכאן... לפעמים צריך לדעת מתי לעצור." היא נותרה שקטה. "הכוונה שלי," המשיך, כאילו מדובר בייעוץ אב – "לפעמים, גם כשמאמינים במשהו מאוד, כדאי לשקול אם באמת שווה לשלם עליו את המחיר." היא כמעט צחקה. אבל במקום זה, הדפה את ערימת הדפים שעל ידה כלפי מעלה והביטה בו ישירות.
"אני חושבת שהאמת שווה את המחיר." "ודוקטורטים? משרות? תמיכה תקציבית?" קולו נותר שקט. היא שתקה. לא כי לא הייתה לה תשובה – אלא כי פתאום עלה בה ספק אם הוא בכלל שואל. אולי הוא רק מוודא.
"הם ביקשו ממך להגיד את זה?" שאלה לבסוף. היימן לא ענה מיד. "אני מדען," אמר לבסוף. "ואני מאמין בראיות, לא בתחושות בטן."
"גם אני," היא לחשה. "אם כך," אמר, ואז שוב אותה תנועה – אצבע מהירה על שפת המשקפיים. "אני בטוח שתבחרי את מה שנכון עבורך."
הוא הסתובב והתרחק במסדרון, צעדיו נבלעים בשקט הסטרילי של הבניין, והיא נשארה לעמוד שם.
אבל הפעם - משהו בקולו, באותו ליטוף עצבני של המשקפיים, גרם לה לתהות:
האם זה היה איום מעודן, או אולי אזהרה כנה ממי שכבר ראה מדענים מבריקים – כאלה שהמסד בחר להתכחש להם, בדיוק ברגע שבו הפסיקו ליישר קו.

חלק שני – מה שלא נאמר
הקירות במסדרון חזרו לשתוק. רק רעש העקבים שלה הדהד על הרצפה, כאילו מבקש אישור להישאר. אבל היא לא זזה. עוד לא. היא נשענה על הקיר הקר, עוצמת עיניים.
והזיכרון הגיע מיד. לא כהבזק, אלא כמו גל חמים שהתפשט מבפנים.
—
היא זכרה את היום ההוא. שנה א'. זה היה היום שבו הכול התחיל. כולם אמרו שהוא בלתי נגיש. שהוא לא מתעסק בסטודנטים שנה א'. בטח לא עם אחת חסרת ניסיון כמוה. אבל משהו אמר לה לנסות. כאילו כבר אז היה קשר שהיא לא הצליחה להסביר.
היא דפקה בדלת. קול שקט, לא ממהר, נשמע מבפנים: "תיכנסי."
כשהיא פתחה את הדלת, ראתה את גבו. הוא ישב, שקוע בספר, לא הרים מבט. לרגע הרגישה טיפשית.
"אני... סאם ווינסטון," היא שמעה את עצמה אומרת. "סטודנטית שנה א'."
הוא לא ענה מיד. ואז, באיטיות מחושבת, הוא הניח את הספר. הסתובב.
היה במבט שלו משהו שקפא בה. לא שיפוט, לא הפתעה. משהו שקט – אבל כאילו הכיר אותה כבר.
"בשביל מה באת?" שאל בקול שטוח.
היא גמגמה: "רציתי לשאול על... קווים בין־תרבותיים בפרשנות ממצאים. אבל אולי זה לא הזמן."
הוא לא אמר כלום. רק סימן לה לשבת.
היא ישבה. והוא שאל: "מה את באמת רוצה לדעת?"
היא נרתעה. לרגע היה נדמה לה שהוא כבר יודע עליה משהו שהיא עצמה עוד לא הבינה.
"אני מרגישה שיש דברים שלא שואלים פה."
הוא הביט בה רגע ארוך. ואז, בלי להוריד את העיניים, אמר: "תשאלי אותם."
מאותו רגע – משהו נבנה ביניהם. לא חברות. לא קירבה רגילה. אלא ברית. היא ראתה בו מנטור, דמות אב. והוא? הוא מעולם לא עודד בגלוי – אבל תמיד פתח לה דלת כשכולם סגרו. היא סמכה עליו במאה אחוז.
—
השנים חלפו. בזמן הדוקטורט, היא חוותה תקופה קשה. המנחה שלה אז דחה את ההצעה שלה – טען שהיא לא מבוססת מספיק. הוועדה חייכה באדיבות והחזירה לה את הטיוטה כמעט בלי תגובה. והיא שקלה לוותר.
היא לא סיפרה להיימן. אבל איכשהו – הוא ידע.
יום אחד, כשחלפה במסדרון, הוא יצא ממשרדו בלי לומר מילה, והושיט לה מעטפה חומה דקה.
בפנים – הדפס של הטיוטה שלה, ועליו הערות בכתב יד. סימוני עיפרון דקים, חכמים. ובסוף, על שולי הדף, משפט קצר:
"יש כאן גרעין חזק. אבל זה עוד לא מספיק. תביאי עוד דוגמאות. תחפשי הקשרים רחבים. תעמיקי עוד צעד – ואל תוותרי."
היא שמרה את הדף ההוא במחברת שלה. חזרה אליו בכל פעם שחשה שדעתה מתערערת. היא בחרה להבין אותו כעידוד – קריאה להמשיך להתאמץ, לא לוותר.
אז למה עכשיו הוא לא אומר את זה? למה דווקא ברגע שהכול מתערער – הוא שותק?
—
כעת היא עמדה שוב במסדרון ההוא. מחוץ לדלת שלו. כמו אז. אבל הפעם – הכול הרגיש אחר. כל שבר של קול, כל רחש קיר – כאילו החזיר לה הד מגרסה אחרת של עצמה.
היא פתחה את התיק, שלפה את המחברת הישנה, הפכה דפים שהצהיבו. והנה הוא. הפתק.
אותו כתב יד. אותן מילים.
אבל הפעם היא קראה אותו אחרת. היא לא ידעה אם זה הרגע שבו משהו בה נשבר – או הרגע שבו התחילה להבין מי הוא באמת.
היא לא דפקה שוב. היא רק הסתובבה, והלכה משם. לא כי פחדה. אלא כי הבינה: מה שהיא מחפשת – כבר לא יחכה לה שם.
חלק שלישי - מלחמה או חופשה (Fight or flight)
גם לאחר שהניחה את המבחנים במשרד של פרופ' קולינס ויצאה לרחוב הסואן, השיחה עם היימן לא עזבה אותה. לא כדיאלוג ברור – אלא כמו שכבת רעש שהמשיכה לפעול ברקע, מנסרת את מחשבותיה. לא היה לה שקט, רק מין פעימה פנימית שחזרה ואמרה: את לבד. את מסומנת.
היא הרגישה לכודה בין שתי אפשרויות – להמשיך ולחקור למרות האיומים, או לקחת צעד אחורה ולנתק מגע. האפשרות השנייה נראתה כמו תבוסה – ועדיין, משהו בה ביקש שקט. לא ויתור. לא מנוסה. פשוט הפסקה.
היא הרגישה צורך בפסק זמן – הפסקה מהמרוץ. לא מנוסה, לא ויתור – אלא הקפאה זמנית של העולם. לשכב בלי לחשוב. לא על ממצאים, לא על טבלאות, לא על היימן. רק לתת לרעש לשקוע ולהרשות לעצמה רגע של שקט שלא צריך להצדיק.
בלי לתכנן מראש, רגליה הובילו אותה למקום אחד שידע תמיד להכיל בלי לשאול – הבית של מאיה. לא הייתה שם הזמנה, ולא צורך בה. היא סמכה על מאיה כמו שסומכים על מצפן: שקט, מדויק, ותמיד יציב כשכל השאר מתערער.
כשהגיעה לדירתם של מאיה ואליוט, עצרה לרגע בפתח. העולם בחוץ לא השתנה – אבל היא לא הייתה בטוחה שזה מספיק. מבטה סרק את החדר כמו מחפש חיזוק. אותם רהיטים, אותה תאורה חמימה, אותו שטיח עם הכתם שכבר מזמן הפך לחלק מהנוף. ובכל זאת – היה בה משהו שניסה לוודא שהעולם עדיין כפי שהיה, גם אם היא עצמה כבר לא.
הציור החדש מעל הספה קפץ מיד לעיניה – מופשט, סוער, עם קווים עבים בגוונים של אדום ושחור. הוא לא דמה לשום דבר שמאיה תלתה בעבר. משהו בו נראה כמו מערבולת או פיצוץ. חסר כיוון, חסר מרחב לנשימה. השולחן של אליוט היה מסודר, אבל משהו בו הרגיש ריק מדי. כאילו דברים נעלמו.
הריח המוכר של קפה ותבלינים מילא את האוויר. היא עצרה ליד המטבח, שאפה עמוק.
מאיה פתחה את הדלת בחיוך, שיערה רטוב מהמקלחת. היא לבשה סוודר ירוק כהה ומכנסי פשתן, נראית קלילה מתמיד. "את נראית כאילו העולם נפל עלייך," אמרה, תוך כדי הנחת ספר על שולחן.
סאם השילה את המעיל, שקטה. "אני תקועה."
מאיה הרימה גבה. "תקועה? את? קרה משהו?"
"יותר מדי דברים. לא יודעת איך להמשיך מפה. מרגישה שאני סובבת סביב עצמי."
מאיה לא שאלה שאלות. היא רק התקרבה וישבה מולה. "אז למה את ממשיכה?"
"כי אולי אני קרובה למשהו."
"או שפשוט שכחת איך לעצור."
המילים פגעו בדיוק בנקודה. לא חדות, אלא שקטות – ולכן כואבות.
"תקשיבי," אמרה מאיה, "לפעמים את צריכה לצאת מהתמונה כדי לראות אותה כמו שצריך. אולי הגיע הזמן לא לברוח – אלא להתרחק כדי לראות טוב יותר."
סאם שתקה. ואז אמרה: "מה דעתך על יילוסטון? כמה ימים של טבע. בלי מחשבים. בלי קודקים."
מאיה נחרה. "חמודה, תכווני גבוה. למה לא ספארי? ג'יפים, אריות, שקיעות אפריקאיות."
סאם חייכה קלות.
"או מזחלות כלבים בלאפלאנד," המשיכה מאיה, וקולה נצבע בהתלהבות ילדותית. "זוהר צפוני, שלג לבן. כלבי האסקי שרצים ואת עטופה במעיל ענקי."
היא ליוותה את התיאור בתנועות ידיים, כאילו מציירת באוויר את פסי האור. לרגע, סאם הרגישה שהיא באמת רואה את השמיים הירוקים זוהרים מולה.
היא צחקה, הפעם באמת. "נשמע נהדר. אבל אולי פחות קר."
מאיה חייכה, מרוצה מעצמה. "אז המלדיבים. חופים לבנים, ים שקוף, שייק טרופי ביד אחת וספר ביד שנייה. רק את והים."
סאם לא ענתה מיד. הדמיון עבד. הים. השקט. האפשרות להיעלם מבלי לברוח באמת.
"המלדיבים, אה? אולי זה לא רעיון רע."
מאיה הרימה את ספל הקפה. "ברוכה הבאה לשפיות, דוקטור ווינסטון."










פרק 13 – הטיסה למלדיבים 


חלק ראשון – סוכנות הטיולים
סאם ציפתה להזמין את החופשה לבד. מאיה כבר הודיעה שלא תוכל להצטרף, וזה התאים לה. היא לא רצתה אף אחד לצידה. היא כבר דמיינה את עצמה מתיישבת מול סוכן הנסיעות, בוחרת חבילה עם חוף לבן אינסופי, מים צלולים ושקט מוחלט. אבל כמובן, שמאיה לא נתנה לה לעשות את זה לבד.

בבוקר, כשסאם סיפרה לה על הכוונה להזמין את החופשה, מאיה הרימה גבה בצורה כל-כך מעוררת השראה – חיוך הזעיר שלה כאילו אמר, "אני יודעת טוב יותר ממך" – עד שלרגע אחד, סאם חשבה שזה מסר מהיקום. ואז, באיזשהו אופן לא מוסבר, מאיה הצליחה להזמין את עצמה להצטרף לסאם כשהיא הולכת לסוכנות הטיולים ״מחר בבוקר אני באה לאסוף אותך ונלך ביחד״ אמרה ולא נתנה לסאם הזדמנות להגיב.
"אני פשוט רוצה לוודא שאת לא עושה שטויות," היא אמרה בזמן שהן צעדו לאורך השדרה, זרועותיה שלובות.
סאם גלגלה עיניים. "זו חופשה, לא ניתוח מוח."
"בדיוק!" ציינה מאיה בנחרצות. "ואז את תעמדי שם, מול הסוכן, ובמקום להזמין משהו נורמלי, את תתחרטי ותבחרי 'חופשת ברידג' בפלורידה' או משהו כזה."
סאם נחרה. "נו, תהיי רצינית. הבטחתי לך שאני הולכת להירגע."

הדלתות המבריקות של סוכנות הנסיעות נפתחו באלגנטיות, מושכות אותה פנימה כמו קולה המפתה של סירנה, מושכת מלחים אל מותם על הסלעים. היא ידעה שהיא צריכה להתנגד, אך משהו בתוכה נכנע, נמשך אל תוך החלל המרהיב.
קירות המסכים שנפרשו סביבה הקרינו חופים בתוליים, כאילו נלקחו מחלום. בחוף אחד, חול לבן וצלול נמתח עד לשולי מים בצבע טורקיז עמוק, גלים עדינים מלטפים את החוף במקצב מרגיע. בתמונה אחרת, דקל גבוה השתרע לצד מים שקטים כראי, מתחת לשמיים כחולים מנוקדים בעננים רכים כמו צמר גפן.
סאם הרגישה את עצמה נסחפת, כמו אחת מאותם מלחים חסרי מזל, מוכנה להתרסק על הסלעים בשביל המראה המפתה הזה. היא ידעה שזה מסוכן, אך הקול הפנימי שלה לחש לה להמשיך, להתקרב עוד קצת, רק עוד קצת.
סאם עצרה רגע, עיניה משתהות על תמונת החוף. ריח דמיוני של מי מלח ומגע חום השמש על עורה העלו בה תחושת ציפייה למשהו שהיא לא ידעה שהיא אפילו זקוקה לו.
מאחורי דלפק הזכוכית עמד סוכן נסיעות בחליפה מוקפדת, מחייך בנימוס מקצועי. "שלום, איך אפשר לעזור לכן?"
"היא רוצה חופשה," מאיה אמרה מיד, מצביעה על סאם.
"היא?" סאם הרימה גבה. "את לא נוסעת איתי."
"רק מוודאת שאת בוחרת נכון."
סאם גלגלה עיניים והתיישבה מול הדלפק. "המלדיבים," היא אמרה.
הסוכן הנהן, שולף קטלוג מבריק ומתחיל להציג בפניה אפשרויות – וילות צפות, מלונות עם חופים פרטיים, חבילות צלילה. סאם הקשיבה, אבל מוחה היה עסוק במקום אחר. היא לא יכלה להתנער מההרגשה שהייתה כאן מעין הצהרה. שזו לא רק חופשה, אלה התרחקות אמיתית מהכול.
מאיה שתקה ונראתה מהורהרת כשסאם ישבה ומילאה את הפרטים שלה, אבל כשסיימה לחתום על ההזמנה, מאיה פנתה ואמרה בנונשלנטיות, "רגע… את נוסעת למלדיבים! איזה קטע, אליוט בטורקיה, אז אתם תהיו ממש קרובים."
סאם הרימה גבה. קרובים?
היא אהבה את מאיה, אבל לפעמים היה ברור שהיא לא בדיוק מחוברת למציאות הגיאוגרפית של העולם. מבחינתה, כל מקום שלא היה בארצות הברית או באירופה פשוט היה "קרוב".
היא יכלה כמעט לראות אותה מנסה לדמיין את המפה בראש—אולי משבצת קטנה אי שם ליד יוון, קרובה מספיק כדי שאפשר יהיה לקפוץ לשם לשנ"צ קצר.
"כן… קרובים מאוד," סאם מלמלה ביובש, לא טורחת לתקן אותה. אבל ברגע שהמשפט של מאיה שקע בה, היא הרגישה משהו מוזר. היא לא ידעה למה, אבל המחשבה על אליוט בטורקיה והעובדה שהיא עצמה נוסעת למלדיבים נחרטה אצלה בצורה בלתי מוסברת. זה היה פרט קטן, חסר משמעות לכאורה, אבל משהו בו נחרט לה בראש.

חלק שני:  ההכנות האחרונות
השמש זרחה על ניו יורק, אבל סאם לא הקדישה לה תשומת לב. הבוקר הזה היה כולו שלה—שקט, ממוקד, חסר מטלות אקדמיות.
היא סגרה את הרוכסן של מזוודת הטרולי הקטנה שלה, בוחנת את תכולתה פעם נוספת.
משחה ומברשת שיניים. שתי חולצות טי-שירט. ג'ינס קצר משופשף. שני בגדי ים. אחד שלם, אחד ביקיני. כפכפים. שני בגדי חוף. קרם הגנה נגד שיזוף. מטען לטלפון הנייד.
זהו. היא לא צריכה יותר מזה. חוץ מכובע הקש שחבש לה בראש.
היא הביטה בעצמה במראה – לבושה בג'ינס, חולצת טי פשוטה וסנדלים. שום דבר יוצא דופן, שום דבר שמעיד על כך שלפני יומיים היא עוד הייתה שקועה עמוק במחקר על מסורות עתיקות.
כשהמזוודה בידה, היא התקדמה לעבר הדלת בקצב בטוח, ואז נעצרה. לא מתוך היסוס, אלא כאילו משהו מוכר ומשונה התעורר לפתע, מושך אותה להביט לאחור. על המדף הקטן בכניסה לדירה, לצד מפתחות הרזרבה, שכבה תמונה ממוסגרת.
בתמונה נראו היא ואִימה, מחייכות, עומדות על שפת אגם מוקף גבעות ירוקות. באזור האגמים, צפון-מערב אנגליה. החופשה האחרונה שלהן יחד.
הן בילו שם שבוע שלם, שיט על סירות עץ באגם ווינדרמיר, טיול רגלי בין שדות טחובים, ולילה של גשם שוטף שהפך לצחוק מתגלגל מתחת לשמיכה אחת, מול תנור נפט ישן.
"בקיץ הבא אנחנו חוזרות," מאיה אמרה אז, קולה נינוח וחם. "אבל הפעם נלך עד הסוף — ניקח חדר עם מרפסת מול המים, נקנה לעצמנו זמן, בלי אף אחד שיגיד לנו מה לעשות."
סאם זכרה איך היא חייכה אז, ילדה בת עשר, בטוחה שאמא שלה תישאר לנצח.
אבל הקיץ הבא לא הגיע.
אמא שלה יצאה לפגישה מוקדמת בעיר. סאם נשארה בבית עם ספר פתוח וחצי תפוח. 
בערב דלת הכניסה נפתחה. אבא שלה עמד שם, שותק, מלווה בגבר זר – שוטר או אולי שכן. והיא ידעה. עוד לפני שנאמרה מילה, היא ידעה.
סאם הביטה בתמונה עוד רגע, שותקת. לא בוכה, אבל כל שריר פניה היה מתוח.  לבסוף הרימה את התמונה והחזירה אותה למקומה על המדף. מבט נוסטלגי אחד אחרון ליווה אותה לפני שהסתובבה.
בזמן שנעלה את דלת ביתה, סאם הרגישה כאילו נעלה והשאירה את כל צרותיה ובעיותיה מאחור.
המונית עצרה בפתח הבניין בדיוק כשהיא יצאה. היא נכנסה פנימה, הניחה את המזוודה לידה, והביטה דרך החלון על הרחובות של ניו יורק שחולפים במהירות. זה הרגיש… מוזר.
היא הרגישה כאילו היא ניתקה את עצמה ממשהו, אבל עדיין לא ידעה ממה.
היא חשבה על המילים של פרופסור היימן, על הרמיזה הברורה שלו. "החלטות שגויות יכולות לפגוע בעתיד המקצועי שלך."
היא נענעה את ראשה קלות. לא, היא לא תיתן למחשבות האלה להרוס לה את החופשה.
מכוניות חלפו בנתיבים המקבילים, בניינים אפורים, גורדי שחקים שנצצו בשמש. השגרה הרגילה של העיר המשיכה, בזמן שהיא, בפעם הראשונה מזה זמן רב, בחרה לקחת צעד אחורה.
כשהמונית הגיעה לשדה התעופה, היא שילמה לנהג, אחזה במזוודה, ופסעה לכיוון טרמינל 1 של JFK.

חלק שלישי - חנות הספרים
היא עברה את הבידוק הביטחוני במהירות. ידיה נצמדו לידית המזוודה הקטנה שלה, שלא עוזבת אותה לרגע, כמו כלב נאמן שהולך אחרי בעליו.
הטיסה שלה עוד כמה שעות. היא שוטטה בטרמינל, מחפשת משהו שיסיח את דעתה. עיניה נמשכו לחנות הספרים שממוקמת בקצה האולם. 
ספר טוב. זה מה שהיא צריכה.
***להעמיק ***
היא נכנסה פנימה, עיניה משוטטות בין המדפים. רב-מכר חדש על פילוסופיית חיים, מותחן פסיכולוגי, רומן היסטורי.
אבל אז, משהו צד את עינה. ספר עם תמונת הספינקס מתנוססת עליו. הכריכה הכחולה קרצה לה, כמעט כמו לחישה שקטה מבין המדפים.

 "Origins of the Sphinx" מאת רוברט מ. שוק.
כשהיא אחזה בספר ופתחה את הדף הראשון, זה היה כאילו המילים נכתבו במיוחד בשבילה.

היא קפאה. זה לא ייתכן… או שאולי כן? היא המשיכה לקרוא, ידיה דפדפו קדימה באיטיות, עיניה מרותקות לעמודים. הספר דן בתיאוריות של בליה מים על הספינקס, בכך שהמבנה הקדום הזה לא נבנה בתקופת הפרעונים אלא אלפי שנים לפניהם. היא חשה סחרחורת קלה.
11,500-12,500 שנים.
זה בדיוק מה שאפלטון טען לפני 2,600 שנה—שהייתה תרבות אנושית 9,000 שנים לפני זמנו.
סאם סגרה את הספר בבת אחת. עיניה התרוצצו בחנות הספרים, כאילו מישהו עומד שם, מסתכל עליה. היא לקחה נשימה עמוקה, ניגשה לדלפק, ושילמה על הספר. אבל המחשבה כבר נבטה בה. היא לא יכולה לנסוע למלדיבים.
הרגליים שלה נעו כמעט מעצמן. היא יצאה מחנות הספרים, ליבה הולם בחוזקה, העותק של Origins of the Sphinx צמוד לחזה. עיניה התרוצצו, מחפשות. סאם הסתכלה סביב, עד שעיניה נחתו על דלפק חברת התעופה EgyptAir  ובלי לחשוב פעמיים, היא ניגשה אליו. "כרטיס אחד לקהיר, בבקשה."
הדייל, גבר צעיר עם משקפיים דקים, הרים את מבטו לעברה. לרגע הוא נראה מהסס.
"לטיסה של 12:45?" שאל, מצחו מתקמט. "לא נשאר לך הרבה זמן."
סאם הנהנה, לוקחת נשימה עמוקה. "כן. אני אספיק?"
הדייל הציץ בשעון שעל פרק ידו, ואז החל להקליד במהירות. "אם תרוצי, יש לך סיכוי." הוא לחץ על כמה מקשים, והמדפסת הרחיקה כרטיס נייר דק. הוא שלף והושיט לה אותו.
סאם לקחה את הכרטיס, אצבעותיה נסגרות עליו כמו על סוד גורלי. היא בחנה את שמה, את יעד הנסיעה, או שאולי רק ניסתה להרוויח שנייה של וודאות. אבל השחור על הלבן לא הותיר מקום לספק.
 Cairo International Airport.
הגרון שלה התכווץ. היא שאפה אוויר, ואז הידקה את אחיזתה בכרטיס. נשיפה איטית נפלטה מבין שפתיה, כאילו נפרדת מהספק האחרון שנותר בה.
 מִצְרַיִם. הנה אני באה.
סאם הסתובבה, התקדמה לעבר שער העלייה למטוס, הכרטיס צמוד לחזה.
 ומבלי לדעת, השאירה משהו מאחור.
בקצה הטרמינל, גבר בג'ינס כהה וחולצת טי-שירט צבעונית הרים את הטלפון וצילם.
 הוא לא עקב אחריה. הוא רק המתין לרגע הנכון.
התמונה נשלחה מיד לקבוצת וואטסאפ מאובטחת בשם:
 "סאם ווינסטון."
הוא הקליד שלוש מילים, קצרות, חדות:
 "היא שינתה יעד."



פרק 14- קהיר 


חלק ראשון – הנחיתה בקהיר וביקורת הגבולות

(יוני 2020)
האוויר החם של קהיר הכה בסאם מיד כשיצאה מהמטוס. זה היה שינוי חד ממזג האוויר הניו-יורקי הנעים, והיא הרגישה איך גל החום מאמץ אותה לחיקו ועוטף את פניה .

"ברוכה הבאה למצרים."

היא עצרה לרגע, לקחה נשימה עמוקה, ואפשרה לריאות שלה להתמלא באוויר הזה – האוויר של ארץ הפרעונים, של שושלות קדומות ושל סיפורים שנכתבו באבן עוד לפני שהיסטוריה הפכה למילה כתובה.
היה בו ניחוח של תבלינים, של אבק מדברי עדין, של עץ ישן ושל משהו עמוק יותר, עתיק יותר – משהו שהיא לא יכלה לתאר במילים, רק להרגיש.

שדה התעופה היה סואן, מלא באנשים מכל הסוגים.

סאם נעמדה בתור לקניית אשרת כניסה. מאחוריה הייתה קבוצת תיירים יפנים, מצלמותיהם מוכנות בידיים, לוכדות כל רגע כאילו היו בתוך סיור מודרך תיעודי. מדריך מקומי עמד בראשם, מחזיק מקל עם ממחטה צבעונית בקצה, מסמן להם לעקוב אחריו כמו מחנך עדר ממושמע. הם הצטופפו יחד, ממלמלים ביניהם ביפנית, לפני שהתקדמו לעבר ביקורת הגבולות.
לידה עברו צליינים נוצרים, חלקם אוחזים בצלבים קטנים, ממלמלים תפילות בעוד עיניהם נעות בחרדת קודש לעבר דלפקי ביקורת הגבולות. בקרבתם נזירים קופטים בגלימות חומות פשוטות, מדברים ביניהם בערבית שקטה.
היא הבחינה במשפחות מקומיות שחזרו מחו"ל, ילדיהם מתרוצצים בין המזוודות, בעוד הוריהם ניסו לשמור על סדר. חלק מהנשים לבשו רעלות מסורתיות, אחרות בג'ינס וגופיות צבעוניות.

מצרים. כאן הזמן תמיד נע בין העבר להווה.

סאם התקדמה לעבר דלפק ביקורת הגבולות, מצמצמת עיניים קלות מול האור המסנוור שהשתקף מהרצפה המלוטשת. האולם היה מלא, אבל נדמה שהזמן בו זז באיטיות מעיקה.
מול עמדות הבידוק עמדו חיילים במדים מנומרים, חגורים באפודים שחורים, מבטיהם סוקרים כל אדם שעבר. היה בהם משהו דרוך, לא רגוע, כאילו כל רגע מישהו עלול לעשות צעד אחד לא נכון.

אבל מה שתפס את תשומת ליבה באמת היו הכלבים.
שלושה כלבי זאב קשורים ברצועות קצרות, זנביהם רפויים, אך עיניהם חדות. הם נעו בעצלתיים סביב החיילים, מרחרחים מזוודות ונעצרים ליד מטיילים באופן אקראי.
סאם הידקה את אחיזתה בידית המזוודה שלה.
"אל תהיי חשודה."

היא חצתה את הקו הצהוב ונעמדה מול דלפק הביקורת. הפקיד היה גבר כבן חמישים, קירח למחצה, משקפיו מונחים נמוך על אפו. הוא בחן את דרכונה באריכות, ואז העביר מבט לעברה.
"מטרת הביקור?"
"חופשה."
הוא לא נראה משוכנע. "את לבד?"
סאם הנהנה, מנסה לשמור על הבעה נינוחה.
הוא עבר על הדרכון שלה, ואז על מסך המחשב שלפניו. משהו שם גרם לו לעכב את הפעולה הבאה שלו.
סאם הרגישה את הדופק שלה מאיץ.
"אלוהים, מה עכשיו?"
אחד הכלבים נעצר קרוב אליה, מרחרח באוויר. היא לא יכלה שלא לבהות בו, עוקבת אחרי האופן שבו נחיריו רטטו.
הפקיד סימן לה בידו. "תעמדי בצד רגע."
הקיבה שלה התכווצה. היא צעדה שני צעדים אחורה, מסיטה מבטה בעדינות לכיוון המסך שלו, אך הוא הטה אותו בזווית שלא אפשרה לה לראות.
דקות עברו. אחד החיילים החל להתקרב. אולי הם לא יתנו לי להיכנס.
סאם בלעה רוק, מנסה להיראות שלווה, אבל ראשה עבד במהירות. שני פקידים נוספים ניגשו אל הדלפק, לוחשים משהו באוזניו של הפקיד שבחן את הדרכון שלה.
"תפתחי את המזוודה בבקשה."
המילים היו פשוטות, אבל הטון היבש שלהן גרם לליבה להאיץ. הפקיד העביר מבט איטי על מזוודת הטרולי שלה, ואז הרים אליה עיניים מחכות.
סאם כרעה ופתחה את הרוכסן בהיסוס. הבד נמשך לאחור, חושף את תכולת המזוודה: שמלות קיץ, בגדי חוף, הביקיני הקטן והכפכפים.
הפקיד שלח יד, מרים את אחת השמלות, ואז הביט בה. גבה אחת התרוממה.
"גבירתי״ אמר באנגלית רצוצה, "את מבינה שאין חוף ים בגיזה?" שאל בתמיהה, אך בעיניו ניצוץ של משהו שלא ניתן לפענח.
סאם הידקה את שפתיה, מתאפקת. היא הרגישה את כל העיניים סורקות אותה, כאילו כל האולם עצר לרגע כדי לראות מה תהיה תגובתה.
"כנראה שאני במקום הלא נכון״ ענתה ביובש.

הוא הביט בה לרגע נוסף, מבטו חודר ומלא משמעויות נסתרות. ואז, ברגע מפתיע, פשוט סגר את המזוודה, דחף את הדרכון שלה לעברה, והרכין ראש קלות.
"ברוכה הבאה למצרים״ אמר, קולו שטוח אך עם רמז קל של אזהרה. "רק זכרי... כאן לא הכל הוא מה שהוא נראה."

סאם מצמצה. היא לא שאלה שאלות. היא לקחה את הדרכון בחזרה, לפתה את המזוודה, ובלי להסתכל לאחור, צעדה החוצה מביקורת הגבולות. היא רק רצתה להתרחק משם, אך המילים שלו הדהדו בראשה, כמו צל שלא מרפה.
שתי דקות אחרי שסאם עזבה את דלפק ביקורת הגבולות,
אחד הקצינים המצריים הרים את הטלפון, קרא הודעה שהופיעה במסך הנעילה, ונד בראשו.

הטקסט היה פשוט:
 "היא שינתה יעד."
הוא מחק את ההודעה מיד, הרים את עיניו והביט בה כיצד היא מתרחקת ויוצאת משער הטרמינל

חלק שני - הדרך לאוניברסיטת קהיר
המונית פילסה את דרכה בין הרחובות הסואנים של קהיר, חותכת בתנועה כאוטית של צפירות ועקיפות בלתי נגמרות. העיר הייתה חיה, רועשת, בועטת בקצב שלה, כאילו לכל אבן ולכל בניין יש היסטוריה שמסרבת להישכח.

סאם הורידה מעט את חלון המונית, נותנת להמולה ולאוויר החם רווי הריחות לחדור פנימה. זה היה כמו גל של חיים שנכנס איתה – הניחוח החריף של כמון וכורכום מדוכני התבלינים, העשן המתוק של נרגילות מבתי הקפה הקטנים, וריח אבק שמעלה הכביש החם תחת גלגלי המכוניות.
מראות חלפו על פניה כמו תמונות מתוך גלויה – שוקי רחוב הומים, דוכני פירות עמוסים ברימונים ותמרים, גברים מבוגרים יושבים על כסאות עץ נמוכים, מעשנים נרגילה, משוחחים בהתלהבות על ענייני הפוליטיקה של המזרח התיכון. ליד אחד הדוכנים, בני נוער הצטופפו סביב מוכר פלאפל שהניף בעדינות כדורי חומוס מטוגנים אל תוך פיתה, בעוד מוזיקה מזרחית בקעה מחנות סמוכה והתערבבה עם הקולות והצפירות.

היא שאפה את הכול פנימה – הריחות, הרעשים, האנרגיה הגולמית של העיר. קהיר לא הייתה סתם עיר, היא הייתה יצור חי, פועם, סוער, וכעת היא עטפה את סאם מכל הכיוונים.

הנהג, גבר בשנות החמישים עם שפם עבה, הציץ בה דרך המראה האחורית. הייתה לו חזות מחוספסת – קמטוטי עייפות סביב עיניו, זיפים שהעידו שלא התגלח כמה ימים, חולצה לבנה חצי פתוחה, מעט מקומטת. מתחת למראה הקדמית התנדנדו חרוזי תפילה, ובצד הדשבורד היה תחוב פתק קטן ועליו פסוק מהקוראן, אותיותיו דהויות משמש ומגע ידיים חוזר.
"פעם ראשונה בקהיר?" שאל, עיניו נלכדות בעיניה דרך המראה.
סאם חייכה קלות. "משהו כזה."
הוא הנהן, כאילו זה לא הפתיע אותו. "קהיר היא לא עיר ששוכחים."

לפתע צלצול טלפון חדר למונית. הוא שלח את ידו ושלף את הטלפון מהכיס, הביט במסך לרגע לפני שהרים את השיחה. "אלוו״ אמר בקול נמוך, והחל לדבר בערבית מהירה.
סאם לא הבינה את השפה, אך מילה אחת בלטה בשיחה: "כן." הוא חזר על המילה הזו מספר פעמים, בקול שקט אך נחוש, כאילו מקבל הוראות ממישהו שהוא לא יכול לסרב לו. הוא לא הוסיף מילים בין לבין, רק "כן, כן, כן..." כאילו מאשר פקודות.
כשסיים את השיחה, הניח את הטלפון על הדשבורד, והביט במראה האחורית לעבר סאם. "הדרך הראשית פקוקה״ אמר בקול גס, "אני אעשה עיקוף מדרך צדדית. זה יהיה מהיר יותר."

סאם הרגישה מעט מאוימת. היא נצמדה לימין המושב האחורי, צמודה לדלת, כאילו מתכוננת לבריחה. המבט שלו במראה האחורית לא הרפה ממנה, והיא לא יכלה להחליט אם זה רק הדמיון שלה או שהוא באמת עוקב אחריה יותר מדי מקרוב. הרחובות הצדדיים הצטיירו לה צרים ומתפתלים, והמונית נעה בהם במהירות שמעבר למה שהיא ציפתה. היא שאלה את עצמה אם זו באמת הדרך המהירה יותר, או שמא הוא מוביל אותה למקום אחר לגמרי.

המונית דהרה קדימה, חותכת בין מכוניות אחרות, וצפירות עלו מכל עבר. סאם הביטה מבעד לחלון, והנילוס נגלה לפניה – רצועה רחבה של מים כהים, משקפת את השמש הצהריים הקופחת. ככל שהתקדמו, נראו חזיתות בתי הקפה שעל גדות הנהר, סירות עץ קטנות עם מפרשים לבנים שטו באיטיות על המים. ואז הם עלו על גשר האוניברסיטה.

שני פסלי האריות השחורים בקצה הגשר עמדו כשומרים אילמים על הדרך. האבן העתיקה שלהם נחרצה מסופות אבק ועשרות שנים של זיהום עירוני, אך העוצמה שבהם נותרה בעינה. האריות הביטו קדימה, קפואים בזמן, בעוד מתחתיהם חלפו מאות מכוניות, הולכי רגל, ואופנועים שזגזגו בין הנתיבים בזריזות מדהימה.
סאם הביטה בהם, מתעכבת לשנייה על העיניים הנוקשות, ואז הסיטה את מבטה חזרה אל הדרך.

המונית נעצרה בחריקה רכה בחזית אוניברסיטת קהיר, אך לפני שסאם הספיקה לצאת, חייל במדים מנומרים ניגש אליה, דופק על החלון. "דרכון״ אמר בקוצר רוח, מושיט יד דרך החלון הפתוח.
סאם הושיטה לו את הדרכון שלה, מבטה נעוץ בו בעוד הוא סוקר את הפרטים. הוא עיין בדף המידע, השווה את התמונה לפניה, ואז, בלי לומר מילה, פנה לעבר עמדת השמירה, הדרכון בידו.
היא הרגישה את הסבלנות שלה הולכת ואוזלת. "כמה זמן זה ייקח?" שאלה בקול חד, אך החייל לא הגיב. הוא עמד ליד העמדה, משוחח עם חייל נוסף, בעוד הדרכון שלה מונח על הדלפק.
סאם כבר החלה לפתוח את דלת המונית, מוכנה לצאת ולהתעמת איתו, אך ברגע האחרון הוא פנה חזרה, צעדיו כבדים אך מהירים. "תודה," אמר בקוצר רוח, מושיט לה את הדרכון בחזרה. "את יכולה להמשיך."

היא לקחה את הדרכון, מבטה נעוץ בו במבט מלא תרעומת, אך הוא כבר פנה הלאה, עסוק בבדיקה של המכונית הבאה בתור.
סאם סגרה את הדלת והנהג הביט בה דרך המראה האחורית. "הגענו," אמר בקול רך, כמנסה להרגיע את האווירה המתוחה. "שלום."
היא הנהנה בחוסר רצון, שלפה כמה שטרות מכיסה והעבירה לו אותם. "תודה," מלמלה, אך המבט שלה היה מרוחק. היא לא ענתה לברכת השלום שלו. כי בראש שלה, היא לא חשבה על העיר. היא חשבה על מה שמחכה לה בפנים.



חלק שלישי - הפרופסורית נור חאפז
המונית התרחקה, משאירה אחריה שובל אבק דק. סאם עמדה מול הבניין הראשי של הפקולטה לארכאולוגיה באוניברסיטת קהיר, מתבוננת בו בעיניים מצמצמות.
המבנה היה עצום, בנוי מאבן חול ישנה בגוון זהוב-דהוי, שנראה כמו חלק בלתי נפרד מההיסטוריה הארוכה של מצרים עצמה. עמודי השיש הלבנים שתחמו את הכניסה עמדו בגאון, מטילים צל ארוך על השביל המרוצף שהוביל לפתח. עצי דקל נישאים התנופפו ברוח הקלה, ופרחי יסמין צמחו בפינות החצר, משווים למקום ניחוח מתקתק אך לא מסיח דעת.
זה היה ניגוד מוחלט לבניין המודרני והזכוכיתי של אוניברסיטת ניו יורק, עם קירותיו החלקים ורצפות הבטון המלוטש. שם, הכל היה מסודר, קר, נקי. כאן, לעומת זאת, היא יכלה כמעט להרגיש את הזמן שחלף דרך האבנים, את האנשים שבאו והלכו לפני מאות שנים.

היא לקחה נשימה עמוקה, סידרה את תיק הצד שלה, וצעדה לעבר שערי הברזל הכבדים.
המזכירה בכניסה, אישה צעירה עם מטפחת כהה על ראשה, הרימה לרגע את מבטה מסך המחשב שלה והביטה בסאם במבט שנראה אדיש או אולי זהיר.
"פרופסור חאפז מחכה לך״ אמרה בטון שטוח, והמשיכה להקליד מבלי להוסיף דבר.
סאם קימטה את מצחה קלות, אבל לא אמרה דבר. היא המשיכה במסדרון, צעדיה מהדהדים על רצפת האבן המלוטשת, והגיעה לדלת עץ כהה, שעליה שלט פליז עם הכיתוב: פרופ' נור חאפז – ראש המחלקה לאגיפטולוגיה.

היא נשמה עמוק, ואז פתחה את הדלת.
בפנים עמד שולחן עץ כבד, כמעט מאיים, שכבש את מרכז החדר. אור רך חדר מבעד לחלונות הגבוהים, מטיל צללים ארוכים על הקירות העמוסים במדפי ספרים. מאחוריו ישבה פרופסור נור חאפז – אישה בשנות הארבעים המאוחרות, שערה האדמוני-כהה אסוף בקפידה, עיניה כהות ובלתי ניתנות לפענוח.
היא לא קמה ללחוץ את ידה של סאם. במקום זאת, היא המשיכה להתעסק עם ניירות שעל שולחנה, מעבירה אותם מצד לצד, כאילו מחפשת משהו, או אולי פשוט כדי להימנע מקשר עין. מדי פעם היא הרימה את מבטה לרגע, אך מיד החזירה אותו אל המסמכים, כאילו השיחה עם סאם היא מטרד לא רצוי.

סאם קלטה מיד – זה לא הולך להיות מפגש ידידותי.

"את ווינסטון?" שאלה חאפז, מבלי להרים את מבטה מהניירות.
"כן״ ענתה סאם, מנסה לשמור על קול יציב.
"אמרו לי לא לעזור לך״ אמרה חאפז, עדיין מתעסקת עם הניירות. "את לא רצויה כאן."
"מי אמר לך את זה?" שאלה סאם, קולה מתחיל להתרומם.
חאפז עצרה לרגע, הניחה את הניירות על השולחן, ולבסוף הרימה את מבטה. עיניה הכהות ננעצו בסאם, אך רק לרגע. "אנשים… שלא רוצים שתמשיכי לחפש״ אמרה בקול שטוח, ואז חזרה להתעסק עם הניירות, כאילו השיחה כבר הסתיימה.

המשפט היה ישיר, חד, כאילו לא הייתה בו שום אפשרות למשא ומתן. לבה של סאם קפא.

"מה?"
"אני מצטערת״ אמרה חאפז בקרירות. "אבל קיבלתי הנחיות ברורות. את לא רצויה כאן."

"אני אהרוג אותו" היא מלמלה, ואז הסתובבה ויצאה מהחדר בטריקת דלת.
ביציאה מהחדר, היא כמעט התנגשה בבחור שעמד ממש מול הדלת, כאילו חיכה לה או הקשיב. הוא היה צנום, משקפיו הגדולים מעט שגלשו קלות על אפו, ושיער סורר שניכר היה לו סורק כבר כמה ימים.
"אוי, סליחה!" הוא אמר מיד, ואז חייך במבוכה. "אל תתרגשי מפרופסור חאפז. היא מצליחה להוציא את כולם משלוותם."
סאם משכה בכתפיה בעייפות וניסתה לעקוף אותו, אך הוא החל ללכת לצידה, כאילו הם מכירים כבר שנים. "אני ג'אמיל," הוא המשיך, מבלי לחכות לתגובה. "אם את פה, אני מניח שאת סטודנטית להיסטוריה?"
"לא."
"חבל, כי יש פה דברים ממש מדהימים. אני בעצמי לא לומד היסטוריה – אני במדעי המחשב״
סאם הסיטה את מבטה והתחילה להתרחק. ״מצטערת, אבל אני צריכה לחזור למלון״
ג׳מיל לא וויתר והתחיל לצעוד לצידה לכיוון המדרגות ״נכון שאני לא לומד הסטוריה, אבל אני עובד במוזיאון, אנחנו ממפים את כל האוספים במוזיאון״
היא לא ענתה.
"אני יודע, אני יודע, זה נשמע נדוש. בחור עם משקפיים שמתלהב מפפירוסים. את בטח חושבת שאני מנסה להתחיל איתך."
סאם עצרה. "תשמע, זה פשוט לא הזמן."
הוא שלף פתק מקופל קטן, רשם עליו במהירות מספר טלפון, ודחף אותו אל ידה לפני שיכלה להתנגד.
"טוב. צודקת. אבל, אם תתחרטי או סתם תרצי לדבר... אני יודע להקשיב."
היא לקחה את הפתק רק כדי שלא יוסיף לדבר, תחבה אותו לתיק והמשיכה ללכת בלי להביט לאחור.




פרק 15 - הספר של תחות 


חלק ראשון – מלון בצל הפירמידות
האור החם של היום דעך בהדרגה והלילה החל לרדת על העיר, צובע את הרחובות באפלה ובאורות פנסים עמומים. סאם צעדה לאורך הרחוב הצר, גוררת אחריה את המזוודה הקטנה. למרות גודלה, היא הרגישה כבדה כמו אבן – לא בגלל המשקל, אלא בגלל המדרכה המשובשת שהפכה כל צעד למאבק. הגלגלים שלה נתקעו שוב ושוב בין חריצים וסדקים, מאלצים את סאם למשוך בכוח, להרים אותה לפרקים, ואז להניח אותה שוב רק כדי להיתקל במכשול הבא. היא חצתה את הכביש, מתעלמת ממכוניות שחלפו בצפירות רמות, והגיעה אל מבנה ישן, בעל חזית חומה מתקלפת ושלט חלוד שהתנדנד ברוח.
המלון שמצאה היה ישן וזול, בקושי ראוי להיקרא בית מלון. הקירות היו מכוסים בשכבות של צבע מתקלף, והריח המעופש של שנים של הזנחה ריחף באוויר. אבל הוא היה קרוב לאוניברסיטה מצד אחד, ומצד שני סיפק אפשרות להשקיף מהמרפסת הקטנה על שלושת הפירמידות המפורסמות, שהתנשאו באופק כמו שליחים מסתוריים מהעבר.

הלובי היה צר וקלסטרופובי, מואר באור מעומעם שנפלט מנורה חשופה שהשתלשלה מהתקרה. דלפק הקבלה היה עשוי עץ כהה, מסומן בסימני שפשוף עמוקים. מאחוריו, פקיד מבוגר, עורו חרוש קמטים, הביט בה בעייפות. מדף עמוס מפתחות ישנים עמד לצדו, חלקם עם תגי מתכת שעליהם מספרים מחוקים למחצה.
בלי להביט בה, הפקיד הושיט לה מפתח חלוד ואומר בערבית במבטא כבד: ״עשרים דולר, בבקשה״. היא לקחה את המפתח בלי לומר מילה, מתקדמת אל גרם המדרגות שנפרש לפניה כמו מבחן כוח רצון.

המדרגות היו צרות, מרצפות האבן שלהן חלקלקות ושחוקות משנים של דריכה אינסופית. היא הידקה את אחיזתה בידית המזוודה ולקחה נשימה עמוקה. כשהתחילה לטפס, הרגישה איך משקל המזוודה מושך אותה לאחור, כל צעד הופך למסע מפרך. סאם גררה את המזוודה מאחוריה, דוחפת אותה בכוח בכל מדרגה, נאנחת עם כל צעד נוסף. היא דמיינה את עצמה כמו סיזיפוס, נדונה לגלגל את האבן שלה לנצח. רק שההר שלה היה מלון מתפורר, והאבן הייתה המזוודה הקטנה שתכננה לקחה איתה למלדיבים.

לבסוף, היא הגיעה אל הקומה השלישית, נעמדה מול דלת עץ כהה, מספרה דהוי. היא סובבה את המפתח, דוחפת את הדלת הכבדה בכתפה מספר פעמים עד שנפתחה בחבטה קלה.
היא פתחה את דלת המרפסת ונשמה את האוויר הלילי. הירח המלא תלה את עצמו בשמיים כמו נורה ענקית, והאור הקריר שלו שטף את הפירמידות באור רך ומדויק, כאילו הן מוצגות בחלון תצוגה של חנות יוקרה. כל אבן, כל פינה, כל צל – הכל נראה מושלם, מעוצב להפליא, כאילו מישהו טרח להאיר אותן במיוחד כדי להדגיש את יופיין המסתורי.
סאם השליכה את המזוודה שלה על המיטה, ואז, כאילו נכנעה סוף סוף לעייפות שדחקה בה עוד מהשדה, התיישבה על הכיסא הישן שלצד השולחן. העץ חרק תחתיה, והרגליים רעדו כמו עוברי אורח עייפים. היא שלפה את הספר מתוך התיק –  ״Origin of the Sphinx ״ של ד ״ר רוברט שוך – והניחה אותו בעדינות על השולחן. כאילו עצם הקרבה אליו תעביר אליה משהו מהעולם האבוד שמאחוריו. אצבעותיה ליטפו את הכריכה, קצותיה סופגים אבק וסקרנות.
היא ניסתה לקרוא, אבל המילים נמרחו מול עיניה. במקום זה, מתוך דחף כמעט טקסי, שלפה את הטלפון הנייד. אתר Viator נפתח מולה כחלון לעולם שתמיד חלמה לגעת בו.  ״סיור לפירמידות ולספינקס – יציאה יומית, מדריך דובר אנגלית, כולל כניסה לאתר. ״
היא הרגישה את ליבה מתרומם. הנה, זה קורה. היא עומדת לראות את הספינקס.
אבל אז למטה - כוכבית.הערה באותיות קטנות..
הסיור מבוטל. האתר סגור למבקרים עד להודעה חדשה עקב מגבלות קורונה.
היא בהתה במסך.גופה שקע קלות, כאילו הלהבה שבתוכה חדלה לבעור. כל כך קרוב – ועדיין מאחורי גדר.
 הלילה ירד על קהיר. אבל בתוך הראש של סאם, המתח רק התחדד. כאילו הספינקס בחר לא להיראות לה – עדיין.

חלק שני - טקס שקילת הלב
החום הקהירי זחל בין התריסים, מצייר דפוסים זהובים על קירות הדירה הקטנה. סאם שכבה על המיטה, הספר Origin of the Sphinx פתוח למרגלותיה. היא ניסתה לקרוא, אך המילים היטשטשו, כל שורה נדחפה הצידה על ידי המחשבה העקשנית: האם ייתכן שחצתה חצי עולם רק כדי לגלות שהאתר סגור?
באנחה קצרה היא סגרה את הספר, שלפה את התיק והחלה לחטט בו בקדחתנות.
לא... הפתק לא היה שם.
תחושת בהלה התפשטה בחזהּ. בלי לחשוב פעמיים, היא הפכה את התיק, שופכת את תוכנו על המיטה: פנקסים, דרכון, עטים, שפתון, בליל של חפצים יומיומיים, עיניה סרקו במהירות.
ואז — רמז של נייר, מקומט, בפינה.
היא רכנה, שלפה אותו בזהירות וחייגה.
שלושה צלצולים — ואז קולו של ג'אמיל, מופתע ושמח כאחד, התפרץ מהאפרכסת:  ״סאם! איזה תזמון! בדיוק חשבתי לעצמי אם תתקשרי. ״
״הכול סגור״ סאם פלטה, תסכול דק מחלחל למילותיה.  ״אפילו הספינקס. אני מרגישה שבאתי לחינם... ״
״אני מבין, זה באמת מתסכל. ״ השיב ג'אמיל, ואז, כאילו עלה על רעיון, הוסיף:  ״האמת שאני בדיוק יוצא החוצה, לכיוון המוזיאון. רוצה להצטרף? ״
ההצעה הפתיעה אותה, אך גם הציתה בתוכה ניצוץ של תקווה.  ״ברור שכן״ ענתה במהירות, חשה איך הדופק שלה מתרומם קלות.
 אולי, רק אולי, עוד לא הכול אבוד.

כעבור פחות מרבע שעה, הרנו הישנה של ג'אמיל עצרה בחריקה קלה מול המלון. סאם מיהרה לצאת, אוחזת בתיקה, והתיישבה במושב שלצדו. ריח קלוש של בנזין מעורבב עם מנטה מילא את הרכב.
הם החליפו ברכות קצרות. הנסיעה התנהלה בשקט כמעט מהורהר. מסביבם, ההמולה של קהיר כבר היתה בשיאה, צפירות מרוחקות, קולות רוכלים, קרני שמש ראשונות שנוגעות בגגות הבתים. 
סאם הביטה מבעד לחלון, מנסה להסדיר את מחשבותיה. ג'אמיל נהג בקלילות, אוחז בהגה ביד אחת, כאילו הכיר כל מהמורה וכל פנייה בעיר הזו.
כעבור כחצי שעה נוספת של נסיעה, הם הגיעו לשער צדדי של המוזיאון המצרי. שלט חלוד מעל השער, הכיתוב באותיות בערבית, היה כמעט בלתי קריא. שומר מבוגר יצא מהבקתה הקטנה הסמוכה, עיניו מתכווצות מול האור.
ג'אמיל ירד מהמכונית וניגש אליו. 
״אה, ג׳אמיל, מה שלומך?״
״זאת מומחית מאמריקה, היא באה לעזור לי עם הקטלוגים, תראי לו את התעודות״
השומר הניף את ידו בביטול והוסיף ״אין צורך, תכנסו״ 
הרכב חלף פנימה, ושער הברזל חרק כשנסגר שוב מאחוריהם.
סאם הסיטה קווצת שיער סוררת ממצחה, מתבוננת בבניין המתקרב. עוד רגע — והם בפנים.
המוזיאון היה ריק כמעט לגמרי. היכליו העצומים השמיעו הד קלוש עם כל צעד, והתאורה החלקית השליכה צללים איטיים על פני התצוגות. ויטרינות זכוכית עמדו נטושות, החפצים העתיקים טבולים באור עמום.
ג'אמיל חייך והחווה בקלילות לעבר אחד הפסלים.
 ״תראי״ אמר.  ״זה הפסל האהוב עליי. ״
סאם הביטה בו. דמות גבוהה של תחות, ראשו ראש איביס, יושב באצילות עם לוח כתיבה מונח על ברכיו.
 ״כן, אני מכירה״ אמרה בשקט.  ״תחות... אל הכתיבה והזיכרון. לפי המסורות המצריות, הוא תיעד את סיפוריהם של האלים, ושמר על כל מה שהאדם לא היה אמור לדעת. ״
היא השתתקה לרגע, ואז הוסיפה:
 ״על המסורות היה לו ספר קסמים סודי - ספר תחות - ספר של לחשים רבי עוצמה. מי שקורא את הספר עלול לזכות בידע עצום, כולל שליטה בטבע וראיה של האלים... אבל גם מסתכן במחיר אישי כבד. ״
הם עמדו והביטו בפסל בדממה, כאילו מקשיבים ללחישה עתיקה שמחליקה בין הצללים.
ג'אמיל המשיך לצעוד בין הויטרינות השקטות. לרגע נדמה היה שסאם איבדה אותו בין המיצגים, ואבל אז שמעה את קולו.
 ״אני לא מאמין שזו סתם מיתולוגיה״ אמר בלי להביט בה.  ״בכל סיפור עתיק יש גרעין של אמת. ״
סאם לא ענתה מיד. משהו בתיאורי המקום, באוויר הסמיך בריח אבן ישנה ועתיקות, גרם לה להאט.
הם נעצרו מול ויטרינה רחבה במיוחד. מאחורי הזכוכית, פרוש לרוחב, היה פפירוס ענק שנראה כאילו פגעי הזמן פסחו עליו. הציורים שעליו נראו כאילו צוירו אתמול — דמויות אלים מצוירות בפרטי פרטים, מאזניים מוזהבות במרכז הסצנה.
סאם התקרבה.
  ״זה טקס שקילת הלב״ לחשה.  ״אנוביס מחזיק את המאזניים. הלב של המת נשקל מול נוצה — מול האמת. תחות רושם את התוצאה. ״

סאם קרבה את מבטה לזכוכית, בוחנת את הפרטים.
במרכז הציור עמד אנוביס, ראש תן, גופו שרירי וגמיש. בידיו החזיק מאזניים רחבות, מאוזנות בתשומת לב. בצד אחד מונח לב האדם — אדום, מלא חיים. בצד השני, נוצה עדינה, סמל למאעת, אלת האמת והצדק.
סאם ליוותה בעינייה את קווי הציור  ״תחות״ היא לחשה כמעט לעצמה.
בקצה הציור, ישוב בדממה, הופיע תחות — ראש איביס, קולמוס בידו, לוח כתיבה מונח על ברכיו. הוא לא שפט. הוא רק רשם. קר, מדויק, אובייקטיבי.
״אם הלב כבד מדי״ היא המשיכה,  ״אם הוא מלא עוול או שקר — הנשמה נטרפת. אם הוא קל כנוצה — מותר לה להמשיך. ״
ג'אמיל עמד לידה, מתבונן, מהנהן לאט.
סאם נעמדה זקופה. ואז הבחינה בקטע טקסט, צרוב על הפפירוס, שנראה כאילו הזמן עצמו בחר להגן עליו.
היא רכנה שוב לקרוא. המילים, מצוירות בדיו כהה, בלטו בחדות:
  ״מי אשר יקרא בספר, ידע את שפת הכוכבים, יראה את האמת, אך יאבד את ליבו. ״
בעודה עומדת מול הזכוכית, קפואה, היא הרגישה מבט. צמרמורת עברה בגופה, וליבה החסיר פעימה.
ג'אמיל התקרב בשקט, מעיף מבט בצדודית פניה.
  ״את בסדר? ״ שאל בקול כמעט לוחש.
סאם לא סובבה את ראשה. עיניה נותרו נעוצות בפפירוס.
  ״אני מרגישה כאילו הוא כתב את זה בשבילי״ ענתה בשקט.
ג'אמיל סימן לה להמשיך אחריו. הם פנו למעבר צדדי, חצו דלת מתכתית כבדה, והמשיכו במסדרון קריר ומואר בניאון.
 סאם ציפתה לראות מדרגות אבן ישנות או קטקומבות אפלות, אבל במקום זה, נפרשה לפניהם מעבדה חדישה: שולחנות עבודה, מדפי מתכת, מסכים דולקים.
״זה האגף לשימור״ הסביר ג'אמיל בשקט. ״כאן שומרים את הפפירוסים השבירים והנדירים שאי אפשר להציג לציבור הרחב. ״
סאם סקרה את המקום בעיון.
״אסור לי לפתוח אותם״ אמר,  ״אבל אני יכול להראות לך את הסריקות. ״
הוא הקיש כמה פקודות על המסוף. על המסך הופיעו דימויים דהויים: מקטעי פפירוס, שורות עתיקות, סמלים מוכרים ושבורים.
סאם רכנה קדימה. אחד מהם, דהוי ומטושטש, הזכיר לה משהו - דיסקה מוקפת סמלים.
״זה נראה שמיימי, מזכיר לי את הסיפורים על פפירוס טולי ״ לחשה.
ג'אמיל חייך בעדינות.  ״יש מי שחושב שכן. ״
היא רכנה קרוב יותר למסך, חשה את דופק ליבה מואץ.
מול עיניה הופיע רישום יוצא דופן:
 תחות - ראש איביס וגוף אדם. אך הפעם הוא לא החזיק קולמוס. בידו היה מצפן פשוט, מכוון לשמיים זרועי כוכבים. סביבו, במקום מילים, הופיעו סמלים אסטרונומיים: תרשימי כוכבים, קווים מחברים, מחוגים מסתובבים.
״תחות מתבונן בכוכבים״ ג׳אמיל חייך והוסיף ״רק חבל שעד היום אף אחד עוד לא הצליח להבין על איזה כוכבים הוא מתבונן.״
האור במעבדה רעד לרגע, כאילו משהו בלתי נראה עבר בין המנורות.
סאם מצמצה. למשך שנייה, נדמה היה לה שהקירות התרחקו והזמן נמתח — כמו נשימה שהוחזקה מתחת לפני השטח.
היא ניערה את תחושת הדז'ה וו, מחזירה לעצמה את שיווי המשקל.
״זה קורה לפעמים״ אמר ג'אמיל, מבחין במבטה.  ״המעבדה ישנה. החיבורים לא מושלמים. ״
הוא החווה בידה להמשיך, והם החלו לטפס חזרה במדרגות הצרות.
 האור התחזק בהדרגה, הצבעים חזרו להיות יציבים.
כשהם הגיעו חזרה לקומה הראשית, חלפו ליד קיר אבן גדול, מכוסה ציורים צבעוניים.
״זה העתק מדויק של אחד הקירות מהקבר של רכותנחותף בלוקסור״ אמר ג'אמיל. ״הוא לא היה מלך אלא שר וכהן בכיר. ״
סאם עצרה רגע, בוחנת את הדמויות החקוקות. הקווים היו פשוטים, כמעט גולמיים, אבל נשאו תחושת כובד עתיק — כאילו מישהו ניסה להנציח דבר מה חשוב, במילים שלא שרדו.

  ״אתה חושב שנוכל לנסוע לשם? ״ שאלה, בלי הרבה תקווה בקולה.
ג'אמיל גירד את עורפו, מהסס.
 ״בזמנים רגילים, אולי. אבל עכשיו... סגרים, מגבלות תנועה. הסיכוי קלוש. אני אנסה לבדוק אם אצליח להשיג אישור, אבל אל תבני על זה. ״
סאם נאנחה. תחושת התסכול עלתה בה שוב.
 ״חבל״ אמרה בשקט.  ״אפילו את הספינקס אני לא יכולה לראות. ״
ג'אמיל חייך חיוך קטן, כמעט קנוני.
  ״זה דווקא שאני יכול לסדר לך ״ השיב.  ״תסמכי על ג'אמיל. ״
סאם חייכה חצי חיוך, ספק מאמינה, ספק מהססת. משהו בטון הקליל שבו אמר את הדברים, השרה בה בביטחון והדליק בה שביב של תקווה.
״אני אקח אותך עכשיו חזרה למלון״ הוסיף, כאילו זו הייתה תוכנית סגורה מראש.  ״תנוחי קצת. אני אחזור לאסוף אותך בתשע. ״
לפני שהספיקה לשאול לאן הוא כבר פנה חזרה לכיוון היציאה, משאיר אותה עם תחושת ציפייה מהולה בחשש.

חלק שלישי - מראקש
בשעה תשע בדיוק עצר רכב הרנו של ג'אמיל מול המלון.
סאם ירדה במהירות, לבושה בג'קט קל ונעלי ספורט שקנתה מוקדם יותר בדוכן בגדים סמוך למלון. 
היא היססה לרגע, תחושת אינסטינקט ראשונית דקרה אותה באי נוחות, אך לבסוף החליטה להיכנס לרכב. הם יצאו מהמתחם באין רואים, התקדמו בכיוון שנראה תחילה אקראי, אך ככל שהכבישים נעשו צרים יותר, היא החלה להבין שהוא יודע בדיוק לאן הוא נוסע.
כעשרים דקות חלפו. הרחובות נעשו צרים יותר, הבניינים התקרבו זה לזה, וחלונות מוגפים הבהבו באור עמום. ריח של עשן עץ ותבלינים התערבב באוויר הלח של הלילה. פה ושם נשמעו קולות – רדיו ישן, צחוק בודד, דלת נטרקת.
לבסוף הרכב עצר מול סמטה חסרת שם. ג'אמיל יצא ראשון, סוקר את הסביבה במבט מהיר, ואז סימן לה. היא יצאה בעקבותיו, ועקבה אחריו דרך מבוך של מעברים עמוסים בארגזים וגרוטאות ציוד מחלידות, חלקן מכוסת בבד ברזט שמוצד אליהן תחת משקל לבנים ישנות.
הם התקדמו רגלית, חוצים מעבר אפלולי שהוליך אל תוך רחוב קדום, שבו שורת מבנים מתפוררים התעקשה להחזיק את עצמה בְּכוח ההרגל. ברקע, כמעט קבורה בין קירות הבטון והברזל הגלי, התנשאה אבן גרניט אדומה בגובה מפתיע -  אובליסק ססוסטריס.
סאם עצרה לרגע.
 גופה קפא מול המחט הזקופה, שנותרה עומדת לבדה מאז הממלכה התיכונה. סביבה התרסקו אימפריות, אך היא שרדה. החזיקה. עדי ראייה לשפה שלא נאמרה אלפי שנים.
"תזכורת" לחש ג'אמיל, מבלי להביט לאחור. "שגם מה שנקבר – עוד זוכר."
הם עצרו מול דלת עץ כבדה, מעוטרת בפרטי מתכת, מוסתרת היטב בין שני מבנים מצולקים. ג'אמיל הקיש שלוש פעמים בקצב מסוים - שני טקטים מהירים ואחד איטי יותר. הדלת נפתחה בחרישיות, כמעט כאילו מישהו חיכה להם.
סאם פסעה פנימה והרגישה את השינוי באוויר. ריח של קטורת חריפה, מנטול וויסקי ישן התערבבו בתוכה. האור החם שהציף את החלל גרם לה למצמץ. המקום לא היה רחב ידיים, אך הייתה בו תחושת מרחב לא מוסברת, כאילו הוא נמשך פנימה, למקום אחר.
הקירות היו מכוסים שטיחים עבים בגווני ארגמן, מנורות זכוכית צבעוניות התנדנדו מהתקרה והטילו אורות סגולים ואדומים שהתערבבו עם העשן. מוזיקה איטית נישאה ברקע, עמוקה, מהפנטת – תופים ולחישות של כלי נשיפה. בקצה עמד בר עץ כהה, בקבוקיו כמו חפצים מחפירה ארכיאולוגית.
ג'אמיל הסתובב אליה, חיוך קטן מתגנב לפיו.
 "ברוכה הבאה ל־Marrakech," אמר.
סאם הרימה גבה. "מראקש? בקהיר?" היא צחקקה קלות, מופתעת משם המקום. "זה כמו לקרוא למקום 'ניו יורק' בפריז."
ג'אמיל משך בכתפיו. "השם נשאר מתקופה אחרת. האנשים כאן... מעדיפים לחיות בין זמנים שונים."
סאם נסוגה מעט לאחור. לא כי חששה, אלא כי היא מעולם לא הייתה חובבת מקומות צפופים או אנשים שמנסים לפצח את העולם בעזרת רעיונות גדולים מדי. היא העדיפה את השקט של הספרייה, את הבדידות של המחקר, את הדיוק של העובדות. כאן, באווירה המעורפלת והמעשנת, הרגישה כמו זרה במסיבה שלא הוזמנה אליה.

"אני לא בטוחה שזה המקום בשבילי," אמרה בקול שקט, כמעט לעצמה.
ג׳איל חייך, כאילו ציפה לתגובה הזו. "את לא צריכה להרגיש בנוח," אמר. "רק להקשיב, לבוא בגישה פתוחה. לפעמים התשובות הכי חשובות מגיעות מהמקומות הכי לא צפויים."
סאם הנהנה בחוסר רצון, אך נשארה במקומה, מנסה להסתגל לאווירה. היא ידעה שהוא צודק, אבל זה לא הפך את העניין לקל יותר.
אחד הנוכחים, גבר בשנות השלושים לחייו, חווה לעברה לשבת לידו בתנועה שקטה אך החלטית. הוא המתין עד שהתיישבה, ואז מחווה קלות לכיוון הקיר שמאחוריו, שם היה תלוי צילום בגודל מרשים.
"תראי את זה."
סאם עקבה אחר מבטו והתמקדה בתמונה. זו לא הייתה פפירוס עתיק אמיתי, אלא הדפסה באיכות גבוהה של ציור ישן. הדמות המרכזית נראתה כורעת מול מבנה אבן מרשים, וסמל קטן, כמעט מוסתר, היה חרוט בפינה התחתונה של הציור.
היא הכירה את הסמל הזה.
זה היה כמעט זהה לסמל שראתה בספר נבואת הפרפר.
גל של חשד חלף בה. זה לא צירוף מקרים. היא נשפה באטיות, מנסה לשמור על ארשת פנים ניטרלית, אך כשהרימה את מבטה, עיניה כבר הפכו חדות.
"אתה יודע מאיפה הצילום הזה הגיע?"
הגבר חייך חיוך דק, כזה שלא גילה דבר, אבל גם לא ניסה להסתיר.
"השאלה היא לא מאיפה זה הגיע, אלא למה זה עדיין כאן."





פרק 16 - כרטיס לאוטובוס 


חלק ראשון - הקשר לגובקלי טפה
לפני שסאם הספיקה להגיב, קולו של ג'אמיל נשמע מאחוריה, עליז כרגיל, אבל עם נימה עדינה של כבוד מאופק.
 "סאם, תכירי את פרופסור סטיוארט."
הגבר חייך אליה חיוך רחב מדי, מלא ביטחון עצמי. "נעים מאוד״ הוא אמר ולחץ את ידה באנרגטיות, אולי חזק מדי, כאילו ניסה לוודא שהיא תרגיש את נוכחותו עוד לפני שתבין מי הוא באמת.
סאם מצמצה לרגע. פרופסור?
 מוזר. האיש נראה צעיר. צעיר מדי.
סטיוארט היה גבוה ורזה, שיערו הבלונדיני מסורק באופן מוקפד, כמעט מחושב. הוא לבש חולצת פולו לבנה ומכנסי חאקי מגוהצים—לבוש שלא תאם את הסביבה, אלא יותר נראה כאילו יצא זה עתה ממגרש גולף יוקרתי.
 אבל מה שמשך את תשומת לבה יותר מכל היו המשקפיים העגולים עם המסגרת הדקה, שנתנו לו את המראה של אקדמאי מסורתי. מבנה גופו הרזה והיציבה הזקופה שלו הוסיפו לתחושה שהוא אדם שמבלה את רוב זמנו בקריאה ובמחקר. אבל משהו בו…
 משהו פשוט לא התאים.
"פרופסור סטיוארט."
 זה לא היה רק הכינוי—זה היה האופן שבו אמרו את זה.
 כולם קראו לו "פרופסור סטיוארט"—בשמו הפרטי. מאז מתי קוראים לפרופסור בשמו הפרטי בלבד?
 מאיזו אוניברסיטה הוא בדיוק? במה הוא מתמחה?
 אלה היו שאלות מתבקשות, אבל לא כאן. כאן אף אחד מעולם לא שאל אותן.
 אולי כי לאף אחד גם לא היה אכפת.
 במקום הזה, יכולת להיות כל מי שרצית להיות.
\
"את לא מבינה כמה אני מתרגש לדבר איתך!" הוא אמר, קולו מלא בהתלהבות. "שמעתי על התאוריה שלך—הכול מתכנס לנקודה אחת בזמן לפני 11,600 שנה. הפפירוס, אטלנטיס, הדריאס הצעיר, עליית פני הים… הם לא רק מתחברים. הם מסתדרים בקו אחד. זה אדיר! "
\
סאם הביטה בו בזהירות. "זה בדיוק מה שאני מנסה להבין. למה הכול מתנקז לאותה תקופה?"
"כי זו לא תקופה," הוא לחש כמעט. "זו נקודת ההתחלה."
הוא שלף בזהירות קלסר עבה עם כריכת קרטון חומה, סגור בגומיה. תנועה כמעט טקסית. הוא הניח אותו על השולחן, פתח באיטיות, והוציא משם צילום בשחור לבן.
 סאם הביטה בו בהשתאות. מי סוחב איתו כזה קלסר בתיק היא חשבה לעצמה.
 "מישור גיזה," אמר.
סאם רכנה קדימה, נשענ בנרפקיה על השולחן. התמונה הייתה מוכרת — זווית אווירית של הפירמידות. אבל היו עליה קווים — שרטוטים בצבע כחול, כמו מערכת כוכבים.
"שימי לב לזווית הזו," הוא הצביע. "עכשיו תראי את הדמיית השמיים… לפני 12,500 שנה בדיוק. זה פשוט לא מסתדר עם התיארוך המקובל."
הוא שלף דף נוסף. עליו — תרשים אסטרונומי פשוט אך מדויק. קו אדום נמשך מהמבט של הספינקס הישר מזרחה, אל המקום שבו זרחה אז קבוצת כוכבים.
"ליאו," הוא אמר בשקט. "הספינקס מביט אל מזרח האביב. אבל רק באותה תקופה — לפני 12,500 שנה — הכוכבים שניצבו שם היו קבוצת Leo. האריה."
סאם קפאה. הלב שלה האיץ בלי סיבה ברורה.
 "זה בדיוק מה שרוברט שוך טוען," לחשה. "שהשחיקה על גוף הספינקס נגרמה ממים — לא מרוח וחול. וזה מתאים רק לתקופה שבה מצרים הייתה גשומה. לא אלפיים חמש מאות לפני הספירה. הרבה לפני זה."
"מדויק," אמר סטיוארט. "והם כיוונו את הספינקס בדיוק אל נקודת הזריחה של קבוצת Leo — לא במקרה, אלא כהצפנה. חותם אסטרונומי של זמן."
היא הביטה שוב בתמונה. הקווים, הזוויות, הכוכבים…
 משהו בנפח השיחה פתאום התרחב. כאילו היא נוגעת באמת שהייתה שם כל הזמן — אבל התעלמה ממנה.
סטיוארט שלף צילום נוסף — הפעם של מסדרון האבן בלב הפירמידה הגדולה.
 "אבל זה לא רק הספינקס," הוסיף. "הם אומרים שהפירמידות נבנו כקברי מלכים. אבל את יודעת מה לא נמצא שם אף פעם?"
סאם הנהנה כמעט בלי לחשוב.  "אף גופה."
"אף מומיה," הוא תיקן. "לא ברעמסס, לא בחופו. הקברים האמיתיים שלהם היו במקום אחר. בפועל, אף פירמידה לא שימשה כקבר."
היא נשענה לאחור, לוחצת את אצבעותיה זו בזו. "כלומר... הן לא נבנו כדי להכיל את המתים."
"בדיוק," אמר סטיוארט. "ואם ככה, אז כל מה שאנחנו חושבים על מצרים... הוא רק שטיח שפרוש מעל משהו עתיק בהרבה."
סאם שתקה, אבל בראשה כבר התרוצצו קווים. כאילו מישהו חשף מפת עיר ישנה מתחת לאספלט מוכר. האם כל מה שלמדה באקדמיה היה רק שכבת הסוואה?
השתררה שתיקה. משהו במילים שלו ריחף בין מרתק למסוכן — כמו קצה חוט שעדיף אולי לא למשוך בו.
ואז הוא משך.
סטיוארט נד בראשו, מתלהב. "זה ברור! זה מסביר הכול! כולל אטלנטיס—שבטח טבעה אז! ואולי גם…" הוא חייך חיוך רחב עוד יותר. "מרכבות האלים! מכירה את אריך פון-דניקן? הוא כתב על זה!"
לרגע, הכול קפא.
השם הזה. הספר הזה.
היא זכרה אותו היטב — הספר היה עטוף בנייר מתנה כחול. אבא שלה נתן לה אותו באותו ערב, כאילו ידע. יומיים אחר כך, אמא נהרגה. מאז, היא לא נגעה בו.
המילים "מרכבות האלים" ריחפו באוויר כמו גיחוך, אבל בתוכה הן דקרו. 

סאם הרגישה חום עולה בתוכה, אבל לא מרגשנות - אלא מעלבון. היא סובבה את מבטה אל ג'אמיל, עיניה יוקדות. "אני לא מאמינה שהבאת אותי לפה. אתה מבזבז לי את הזמן."
ג'אמיל הרים ידיים. "סאם, תירגעי. אנחנו רק מנסים… "
"לא באתי לכאן לשמוע סיפורי מעשיות. אני צריכה עובדות מדעיות, לא שטויות על חייזרים!" אמרה ולפתע היה נדמה לה שזה פרופסור היימן מדבר מגרונה.
סטיוארט נראה מופתע לרגע, הוא פער את עיניו אך נותר עם חיוך מתנצל. ג'אמיל לקח נשימה עמוקה. "אני מבין אותך, סאם. באמת. אז בואי נדבר רגע על עובדות. את מכירה את גובקלי טפה, נכון?"
היא כמעט חייכה. המילה "עובדות" כבר איבדה את טעמה. כמה פעמים שמעה אותה באולמות הרצאה, בדיוני פקולטה, במסדרון של פרופסור היימן?
המילה עובדות-  לא כאמת, אלא כמחסום. תמיד הוצגו כסוף הדיון. ופתאום, כאן, בשיחה מאובקת ליד פאב קהירי - הן נראו יותר כמו התחלה של משהו חדש.
היא כמובן הכירה. את המונוליטים. התיישבות קדומה. אבל לפתע הכול התחבר.
"בוודאי. גובקלי טפה. ההתיישבות הראשונה הידועה לנו."
ג'אמיל חייך קלות. "וזה היה לפני 12,000 שנה." הוא השתהה, נותן למילים לחלחל. "הכול מתחבר."
סאם חשה את נשימתה מתקצרת. איך היא לא ראתה את זה קודם?
ג'אמיל הביט בה, קולו יציב. "גובקלי טפה הוא ה-Ground Zero של הציוויליזציה הקדומה, סאם."
היא הביטה בו, ואז בסטיוארט, שהמשיך לחייך במבוכה. האם כל מה שהיא חשבה עד כה היה רק קצה קרחון של משהו גדול בהרבה?
מבטה נמשך לכיוונו של ג’אמיל, ופיה התעקל לחיוך קטן. "אז איך מגיעים לגובקלי טפה?" שאלה בצחוק, אבל נגעה קלות בשולחן, כאילו מנסה לוודא שהקרקע עדיין שם.
ובתוכה, לראשונה, עלתה לא שאלה – אלא תחושת דחיפות. היא כבר לא חיפשה הוכחות. היא חיפשה עדות. משהו שלא יוכלו שוב להסתיר מאחוריי מילה כמו "עובדה".
-–
 בפינה מוצלת של הפאב, גבר מקומי ישב לבדו, חבוש בכאפיה שחורה. הוא הרים את הטלפון באיטיות עצלה וצילם – תנועה אחת, שקטה, מדויקת.
 ** בתמונה: סאם, עומדת מול ציור הקיר.
 ** הוא לא שינה הבעה. רק הקליד:
 "היא ראתה את זה. להתערב?"
 ושלח.
לצד הבהוב המסך, אפשר היה להבחין – רק אם חיפשת – בסמל זעיר על גב המכשיר: כוכב בעל שמונה קודקודים, ובמרכזו נקודה.
 הצורה נראתה כמו תרשים ישן, קווים נקיים שהסתירו תחכום מכוון – כל זווית כאילו המתינה לצופה שיפענח את משמעותה.
ההודעה נשלחה.
 ** הנמען: מספר זר, לא מזוהה.**
—
באותו רגע ממש, בחדר מלון חשוך בצד השני של העיר, הטלפון של ניקולאי רטט.
 הוא קרא את ההודעה, מחק אותה מיד – ואז פתח את האפליקציה המוצפנת.
"היא ראתה את זה. להתערב?"
כעבור עשר שניות, הופיעה התשובה:
 "כרגע לא. תמשיך לעקוב ולדווח."
ניקולאי הביט החוצה מהחלון הביט בצלליות הפירמידות שנחו באורו של הירח.

חלק שני - כרטיס לאוטובוס
הטלפון צלצל מעט אחרי שבע בבוקר. המסך הבהב – ג'אמיל.
 סאם שכבה על המיטה, בגדה המערבית של קהיר, ויד אחת על המצח.
 העולם עדיין הרגיש לה חצי דמיוני. אבל היא ענתה.
"את ערה?"
 "הקול שלך מעיר אנשים מתוך ארונות מתים."
 "חדה כתמיד," גיחך. "עדכון: אני עדיין מנסה לארגן כניסה לספינקס. זה... סבוך יותר משחשבתי."
"מה חדש?"
 "יש טיסה ללוקסור בעשר ועשר. שעה ו־עשר דקות. נשמע לי כמו סימן."
 "סימן למה?"
 "שתפסיקי להתחבא בעיר הזאת ותתחילי לשאול שאלות במקום שצריך לשאול בהן."
היא התיישבה.
 "וכמה זה אמור לעלות לי?"
 "160 דולר. הלוך־חזור."
השקט בצד שלה נמשך שנייה ארוכה מדי.
"סאם?"
 "זה יותר ממה שאני משלמת על שבוע של קפה וחשמל."
היא קמה מהמיטה, הציצה מבעד לחלון – הפירמידות היו אי שם באופק, קו קפוא של עבר שאף פעם לא הפסיק להביט.
"יש לנו אלטרנטיבה?"
 "אוטובוס GoBus יוצא הלילה. סביב חצות. נוח, שקט. יגיעו איתו גם כמה רוחות רפאים מהעמק, אם זה עוזר."
 "יותר זול?"
 "15 דולר."
 "סגור."
ג'אמיל שתק רגע.
 "אני אארגן את הכרטיסים. תתכונני ללילה ארוך."
היא לא ענתה מיד. רק הביטה שוב אל האופק, יש לה יום שלם עד הנסיעה והיא לא התכוונה להעביר אותו במלון בהמתנה.
הטלפון רטט לפתע. שיחת FaceTime – ממאיה.
השם שלה הופיע על הצג, מתחת לתמונה מוכרת, חיוך ישן שנלכד ברגע מתוחכם מדי.
סאם הביטה במסך, שותקת.
היא לא רצתה לענות. לא עכשיו.
רק התבוננה – עד שהשיחה נותקה מעצמה, כמו הבינה לבד שאין לה מקום.
שקט.
היא בהתה בתקרה במשך דקה שלמה, ואז פתחה את הטלפון שוב, נכנסה לאנשי הקשר, הקלידה –
 סטיוארט.
לרגע אצבעה הייתה מעל סמל השיחה.היא כמעט לחצה.
בדיוק אז – פרפר נכנס דרך החלון הפתוח למחצה.
 הוא רפרף לרגע במעגלים שקטים, כמעט ללא משקל, ונח על אדן החלון. כנפיים לבנות-צהובות, דוגמה דקה של קווים שחורים, כמו קעקוע.
סאם הסתובבה לעברו.
"הוא לא ברח. הוא רק ישב שם, כאילו חצה מרחקים רק כדי להגיע אליה."
היא הביטה בו בשתיקה.
"אתה לא אמור להיות פה," היא לחשה, כמעט מחייכת.
ואז הוא התרומם – ועף. חלף מבעד לתריסים והתיישב על אדן החלון.
היא נשארה לעמוד רגע, אחר כך הסתובבה ופתחה את המזוודה.
 הספר ההוא – "Origins of the Sphinx" – היה בדיוק מתחת למגבת החוף שמעולם לא השתמשה בה.
היא פתחה אותו באקראי. הדף נפתח בעמוד 147.
 פסקה מסומנת בעיפרון:
 "המים שחקו את בסיס הספינקס לא מתוך שיטפונות – אלא מתוך זמן. זמן שיש לו טביעת אצבע. והטביעה הזו... דומה לזו שנמצאה באנטוליה."
היא צמצמה את עינייה
אנטוליה. טורקיה.
גובקלי טפה.
היא הניחה את האצבע על שם המקום.
הקו בראש שלה התחיל להתוות מפה – לא של מקומות, אלא של חיבורים.
אולי לא במקרה הכל מוביל לשם.
השורות הבאות תיארו "חפץ מתכתי דמוי חרוט שנמצא בקיר אחד ההקירות התומכים – ועליו שרטוטים של מה שנראה כמו מערכות כוכבים".
 היא קראה אותן פעמיים.
 ואז ראתה את זה – תצלום קטן: שרטוט של קווים מתעקלים… כמו שני קווים שמתכנסים לנקודה.
היא נשמה עמוק.
פתאום הטלפון שלה צפצף – הודעה.
סטיוארט:
"אני חושב שהגיע הזמן שנדבר. פנים אל פנים."
סאם הביטה במסך. אצבעותיה ריחפו.
 היא ענתה רק מילה אחת:
"מתי?"
שתיקה. ואז:
"אחרי הצהרים. במרפסת של קפה סוהו. מול המוזיאון. תבואי לבד."
סאם סגרה את הטלפון והביטה שוב על הספר.
היא קמה, ניגשה אל הדלת.
עוד לפני שנגעה בידית – היא כבר ידעה:
הפגישה הזאת הולכת להיות שונה מכל מה שהכירה.


חלק שלישי: הקו שנחצה
הדלת לבית הקפה לא הייתה יוצאת דופן.
עץ כהה, ידית ברונזה שחוקה, וריח מתוק של נרגילות שחדר החוצה עם כל פתיחה.
אבל סאם לא ראתה דלת. היא ראתה קו.  קו בין מי שהייתה – לבין מה שהיא עומדת להיות.
וזה בדיוק מה שהרתיע אותה מלחצות את מפתן הדלת.
היא לא פחדה מסטיוארט. הפחד שלה היה פנימי יותר, עמוק יותר.
כי ברגע שתיכנס – אולי כבר לא תוכל לחזור להיות אותה חוקרת.
לא הסטודנטית המצטיינת. לא האקדמאית החרוצה. לא זו שכתבה לפי הכללים, שאלה שאלות עם סימוכין, והקפידה לא לסטות מהמקובל. כי אם היא לא חוקרת, לא אקדמאית – אז מה נשאר?
מי היא בכלל, אם כל מה שהיא הייתה עד עכשיו... פשוט לא מספיק? זוהי הפעם הראשונה שתיאלץ לשאול את עצמה, באמת  “האם מותר לי לשאול את השאלות הלא נכונות – רק כדי להגיע לתשובות הנכונות?”
היא נגעה בידית. נעצרה.
נשמה.
ואז נכנסה.
האוויר בפנים היה סמיך, מתוק, כמעט דביק.
ניחוחות של טבק תפוחים, ענבים, קינמון.
המקום היה מואר קלות בנורות תלייה עם אור חם וצהוב. רעש עמום של קהל, קולות נמוכים, צלחות שמתחככות זו בזו.
סטיוארט ישב בפינה האחורית, סמוך לקיר אבן חשופה. הוא לא קם כשהיא נכנסה – רק הנהן לעברה בשקט.
לידו, מונח על השולחן, היה קלסר הקרטון העבה שלו. בצבע חום דהוי, פינותיו מעוגלות משימוש, גבו כמעט סדוק.
הוא פתח אותו ברגע שהתיישבה, כאילו הכול היה מתוזמן מראש – כאילו חיכה בדיוק לרגע הזה.
בתוך הקלסר – מסמכים מצולמים, הדפסים מטושטשים, תצלומים של קירות, סלעים, כתובות, מקטעי טקסט ממוזיאונים, מפות עתיקות. משהו באיסוף הזה היה אובססיבי. כמו תיק של חוקר פרטי. או של מאמין.
"מה כל זה?" שאלה סאם.
סטיוארט לא ענה מיד. הוא סקר את החדר – לא כמישהו ששולט במרחב, אלא כמי שמפחד ממנו.
הוא ישב עם הגב אל הקיר, אבל זה לא הרגיע אותו. עיניו נעו בין הכניסה, המטבח, הדלפק.
זו לא הייתה דריכות של ביטחון.  זו הייתה דריכות של פחד.
משהו בו נראה כאילו הוא מצפה – לא לפגישה, אלא למארב.
"ראית מספיק כדי לדעת שזה לא במקרה," אמר לבסוף. "קשר בין גובקלי טפה לספינקס, קווי זמן, סודות שנשמרו...". הוא עצר. הוציא תמונה מתוך הקלסר , תצלום שחור-לבן של קיר אבן עתיק, ובו חריתה בלתי ברורה. "אלה רק קצוות. קצוות של משהו הרבה יותר גדול."
ואז – רעם מתכתי קצר.
לצר שמט מגש עם כפיות. הצליל חתך את האוויר.
סטיוארט קפץ.
ידו נשלחה אל הקלסר כאינסטינקט, כאילו מישהו עמד לחטוף אותו.
עיניו התרוצצו, ואז חזרו אליה.
"סליחה," הוא לחש. "אני פשוט... עייף."
סאם שתקה.  היא לא האמינה לו – לא באמת. אבל היא גם לא שפטה אותו.
היא עוד לא הייתה במקום שלו, אבל משהו בה כבר התחיל לזהות את הסדקים, את הסימנים הראשונים של מה שמתחיל לקרות כשאתה הולך רחוק מדי, כשאתה כבר לא בטוח אם מישהו באמת עוקב אחריך - או שזה פשוט העולם שכבר לא מסתדר כמו פעם.

הוא נשם עמוק, נשען מעט קדימה, ואז התיישר. רעדו נעלם.
"תראי," פתח בקול שקט אך מחודד, "אנשים אוהבים לדבר על הבונים החופשיים, על הוותיקן, על החברה התיאוסופית."
הוא סקר את פניה רגע, ואז המשיך: "אבל כל אלה... מתגמדים. את מבינה מה נדרש כדי להסתיר סוד אחד במשך שתים־עשרה אלף שנה?"
מבלי להמתין לתשובה, קולו התעמעם ללחישה:
|"זה לא רק ידע. לא כסף. לא פוליטיקה. זו שליטה בזיכרון האנושי."
המשפטים זרמו ממנו כאילו הוא מצטט משהו ששינן בלילה אינסופי.
"מה שאנחנו יודעים - זה רק מה שמרשים לנו לזכור. וכל מה שאנחנו לא יודעים, זה בגלל שמישהו דאג למחוק."
מבטו לא מש ממנה.
"מעצמות קמו ונפלו. שוּמר, מצרים, יוון, רומא. האימפריה הבריטית באה והלכה.
דתות נולדו, נכחדו, הומצאו מחדש. והסוד... הסוד נשמר."
סטיוארט הטה את גופו קדימה, כאילו מתקרב לסף בלתי נראה.
"משהו כאן שורד כל שינוי.  שיטפונות, מגפות, כיבושים, עידנים שלמים של שיכחה."
קולו נרעד לרגע. "זה היה כאן לפני הספירה -  וזה יהיה כאן גם אחרי." ואז הוא לחש, כמעט ביראה: "וזה... זה הסוד שאת מתקרבת אליו."
היא נשענה לאחור, כמעט מבלי משים.  "ואתה מצפה ממני שאגלה אותו?"
סטיוארט נשען לאחור ולקח לגימה מהקפה שהתקרר.
"מה אם אומר לך שהמאבק שאת חושפת עכשיו… הוא לא התחיל היום, ולא לפני מאה שנה. הוא התחיל לפני יותר מעשרת אלפים שנה."
סאם הביטה בו. "תמיד יש מאבק בין אמת לסוד."
"לא, סאם. זה עמוק יותר. יש שתי קבוצות. שני מסדרים סודיים שמנהלים את ההיסטוריה שלנו מאחורי הקלעים."
"כמובן. הייתי צריכה לנחש שזה יגיע למסדרים סודיים ולקונספירציות."
הוא שלף מתיק הצד מעטפה דקה, והוציא ממנה צילום ישן, מקומט. הוא הניח אותו על השולחן. "זה נמצא בגובקלי טפה. לפני עשר שנים. אף אחד לא פרסם את זה. הסמל הזה.  הנחש הדו ראשי. הוא לא היה אמור להיות שם."


סאם רכנה לעבר התצלום. היא זיהתה את הסלע, את הקווים העתיקים. משהו בעורפה התכווץ.
"המסדר הראשון,  שומרי הסף. הם רואים את עצמם כמגינים. לא של סודות, אלא של האנושות. הם מאמינים שיש ידע מסוכן מדי. מועצת התשעה עומדת בראשם – גוף עתיק וסודי שמורכב משמונה שומרים פעילים וכסא אחד ריק למי שעתיד לבוא."
"ומולם?"
"המורדים." הוא נשם, ואז הוסיף, בקול שקט:
 "הם רואים בעצמם את 'נושאי האור'. לא מתוך יהירות – אלא כי הם באמת מאמינים שהאור האבוד של האנושות טמון בזיכרון. הם טוענים שאפשר לקודד את התודעה ולהעביר אותה מדור לדור. סמלם הוא נחש כפול, עתיק, כמו זה שבגן עדן – רק שהם רואים בו לא פיתוי, אלא שער לדעת.

יש הסבורים שהם ממשיכי דרכם של ׳הצופים׳ המלאכים שנפלו מהשמים, לפני המבול, והביאו דעת לבני האדם. הם אלה שהפרו את החוק הראשון, ונטשו את עולמם כדי להעניק לנו את מה שלא היינו אמורים לדעת."
הוא הוסיף בלחש, כמעט בלי אוויר:
 "זה לא מאבק בין טוב לרע. זה מאבק בין זיכרון לשכחה."
סאם הביטה בכוסה. "ומי מהם צודק?"
"אולי אף אחד ואולי שניהם. תגידי לי את – אם היית יודעת את כל האמת, היית מספרת לעולם?"
"ואתה?" שאלה, לא בטון מתריס – אלא כאילו ביקשה הכוונה.
סטיוארט לא חייך. רק הביט בה, ישירות.
"אני חושב שאת כבר גילית. את פשוט עוד לא יודעת מה את מחזיקה ביד."
השתיקה מילאה את החלל לרגע. סאם הרגישה את משקל הקלסר על ברכיה, את הקצה הקשה של העט שבלט מתיקיה. מה אני מחזיקה בלי לדעת?
ואז הוא הושיט יד באיטיות, כמעט בחשש, והצביע על התמונה שמולה.
"העיניים שלך פתוחות… אבל את עדיין לא התעוררת."

פרק 17 - לוקסור 


חלק ראשון - אוטובוס חצות
שעה 23:45 – תחנת האוטובוס המרכזית של קהיר נראתה כמו תפאורה חיוורת של עולם אחר. תאורת הניאון הרועדת מהקיוסק היחיד שעדיין פתוח הטילה הבהובים סגולים על הרצפה המלוכלכת.ריח מתכתי של אקונומיקה ובושם זול התערבב בעשן שנפלט מהאוטובוסים הבודדים שעמדו ברציף. התחנה הייתה כמעט ריקה, אך השקט היה מלא: מלא בפעימות בלתי נשמעות של חרדה, של עייפות, של מה שמגיע אחרי חצות בעיר שאיבדה את הסבלנות לפלאים.
סאם וג'מיל ישבו על ספסל מתכת ירוק, נצמדים לקרירות החומר בניסיון להימלט מחום הלילה. הרוח הדלה ממאוורר תעשייתי נגעה בהם לרגע ונעלמה. הוא הצמיד בקבוק מים מינרליים למצחו, היא חיבקה את תיק הצד שלה כאילו החזיקה בו את תקוותיה. עיניהם התרוצצו, מודדות כל תנועה, כל רחש – כאילו העולם עצמו רמז להם על העתיד לבוא.
מול עיניה, העולם התכווץ לפרטים קטנים: נהג משמיע תפילת רדיו חרישית דרך הטלפון, נערה צעירה בחיג'אב מחטאת ידיים בתנועות עצבניות, אישה מבוגרת עם מסכה פרחונית מביטה בעיניים מצומצמות על כל שיעול חולף. תחושת ניכור דבקה במסכות – מחסום בין נשימות, מחסום בין בני אדם.
"את רואה?" ג'מיל לחש, מצביע בעיניו לעבר הטלוויזיה הקבועה בפינה. חדשות בערבית: הקריינית מדווחת על התפרצות מחודשת בדרום מצרים. לא טרגדיה – אלא שגרה. הבעת הקהות על פני העוברים ושבים אמרה הכול: העולם התרגל לפחד.
בדיוק אז – מתוך החשיכה,  חתול שחור פסע באלגנטיות חרישית ונצמד לרגליה של סאם. הוא הביט בה באותם עיניים ירוקות-זהובות, כאילו ראה דרכה. 
היא שלחה אליו יד מלטפת ולחשה "היי חמודי. גם אתה בורח ממשהו?"
החתול נעמד לרגע, אחר כך הסתובב במעגל קטן כאילו שירטט סביבה קו בלתי נראה. הוא התמתח, שלח מבט אחרון בעיניו החדות, ואז חזר בצעדים שקטים לפינת הצל שממנה בא, בלי להפנות לה את גבו. כאילו סיים את שליחותו, ועתה שב למקומו.
ג'מיל הביט בחתול ואז בה. "אומרים שאם חתול מסתכל בחרדה לפינה ריקה, הוא רואה מה שאנחנו לא רואים."
היא חייכה קלות. "אתה באמת מאמין?"
הוא שתק. שתיקה ארוכה מדי. ואז: ": "בלוקסור מאמינים שחתולי המקדשים הם לא... רגילים. יש האומרים שהם נשמות של כוהנים מתים. אם אחד מהם בוחר לגעת בך – זה סימן. אם אתה נוגע בו ביוזמתך זו כבר נחשב חוצפה.״
רמקול ישן פלט קול גברי מחוספס בערבית: הקריאה לאוטובוס ללוקסור. מספר הקו. שעת היציאה. אנשים החלו לזוז באיטיות, מתמתחים, מתארגנים, כאילו גופם יודע את המסלול יותר מהם.
ג'מיל הניח יד קלה על כתפה לפני שעלו: "תזכרי – מה שאנחנו מחפשים שם זה לא תשובה. זה סימן. או זיכרון."
סאם נעצרה לרגע. במוחה עלו דמויות – סטיוארט, הקו, הקלסר. דברים שנראו כל כך קרובים לפני שעות, נראו עכשיו שייכים לעולם אחר.
היא שאלה את עצמה – האם היא רודפת אחרי משהו, או בורחת ממשהו?
האוטובוס עמד פתוח, אורות עמומים הבהבו בפנים כמו נרות תפילה. החתול עקב אחריהם עד סף העלייה, הביט בה בעיניו הפראיות, ואז נעלם לתוך הצל. מושביהם היו בשורות האחרונות, ליד החלון. השיחה דעכה, נהמות המנוע והרעש הקבוע של גזים על אספלט מילאו את הרקע. סאם שלפה את המחברת מהתיק, ורשמה שורה: "חתולים זוכרים. אולי אנחנו שכחנו."
השלט האחרון לפני היציאה מקהיר: "לוקסור – 656 ק"מ."
היא הביטה בו, ואז עצמה עיניים. ראשה נשמט על החלון.

מבעד לחשכה והרעידות של האוטובוס, עלה בזיכרונה אותו בוקר בבית הקפה, כשסטיוארט התכופף לעברה ולחש: "זו לא סתם תיאוריה, סאם. זו קונספירציה בת שתים-עשרה אלף שנה. שני מסדרים — האחד שומר, האחר מעלים."
בזיכרונה צף קולו של סטיוארט: "את עדיין לא התעוררת."
ושוב, בחשכה של מושב אחורי באוטובוס מתנדנד, היא שאלה את עצמה:
"ואם אתעורר – מה אגלה אז?"

חלק שני - מקדש קארנק
השמש כבר עמדה גבוה בשמיים כשסאם וג'מיל ירדו מהאוטובוס בתחנה המרכזית של לוקסור, וסינוורה אותם ללא רחמים. תחושת חום ישרה מכה יבשה מהאספלט החשוף, והתחנה עצמה נראתה כמו כיכר מפוזרת: כמה עצים ניסו להצל על קירות חשופים, שורת מוניות חיכתה בסבלנות, ורוכלים קראו בקול מכל פינה. חתול לבן חלף ביניהם בזריזות, משתלב בנוף כאילו בוחן את מטרת בואם. לא הרים מבט, רק חלף, כאילו ידע לאן הוא הולך.
הם סרקו לרגע את שורת הרכבים בצד התחנה, מחפשים משהו שפוי בתוך ההמולה.מונית ישנה, בצבע בז' דהוי, עמדה מתחת לעץ בודד כאילו מנסה להסתתר מהשמש. הנהג – בחור צעיר חבוש בכובע מצחייה משופשף – התכופף מעט מהחלון, הרים גבה ושאל באנגלית שקטה: "קארנאק?". ג'מיל הנהן, והנהג התניע מיד. המושב האחורי חורק, הריפוד ספוג בחום. באוויר עמד ריח עז של מושבי עור מחוממים, מהול ברמז לשמן מנוע ישן.
המונית התרחקה מהתחנה, מתקדמת באיטיות בין סמטאות שוקקות. הדוכנים התחלפו בחומות חימר, והרחובות החלו להיפתח אל שדרה של דקלים ועמודים חרוטים למחצה. השמש ריפרפה על גגות המתכת, ואבק זהוב התרומם מתחת לגלגלים. ממרחק כבר ניתן היה לראות את קווי האבן של שער עצום, מזדקר כמו זיכרון עתיק.

סאם הוציאה לרגע את המחברת שלה, שלפה עט, ושרטה קווים מהירים. שני קווים מעוקלים, מתעגלים זה לעבר זה ומתחברים בנקודה אחת. תנועה אינטואיטיבית – כמעט לא מודעת. ואז – מחסום דרכים. ג'מיל התכופף לעברה ולחש: "יש לך עשרים דולר? מהר, תביאי לי." קולו היה שקט אך חד, כאילו ידע בדיוק מה עומד לקרות – ולא רצה לבזבז שנייה מיותרת.
שני חיילים צעירים עמדו במדים כהים, אחד מהם סימן לנהג לעצור. הכול התרחש במהירות רגועה, כהרגל של מקום שכבר ראה דברים גרועים יותר. הכלב הביט לתוך המונית, רחרח, השתהה לרגע ליד סאם, ואז המשיך הלאה.
הוא חייך חצי חיוך, אבל לא נרתע.
״אני מקווה שאת לא מתכננת לעשות בעיות, יא סית’״ אמר בטון של מישהו שכבר ראה תיירים מוזרים – אבל יודע מתי משהו לא רגיל.
אחד החיילים, מבוגר מעט מהאחרים, התקרב אל החלון והביט ישירות בג'מיל. "לאן אתם?"
"קרנק. ביקור קצר״ אמר ג'מיל, והוסיף בערבית שוטפת כמה מילים שגרמו לאיש להניד ראש.
 במהלך הלחיצה על ידו של החייל, ג'מיל השחיל בשקט את השטר המקופל. זו הייתה תנועה מיומנת, לא מתרפסת — יותר הצעה של שקט מאשר תשלום. "תמשיכו."
המונית חצתה את המחסום והתגלגלה באיטיות אל תוך מתחם קדום. שערי האבן של קרנק ניצבו מעליהם כמו עדים אילמים של זמן שנשכח. פסלי רעמסס השני ישבו כבדי-מבט משני צדי הכניסה, שומרים דוממים על האובליסק החרוט לעומתם. מאחורי הכל — צריח של מסגד מוסתר למחצה, כאילו הדורות מונחים כאן אחד על גבי השני.
כשירדו מהמונית, סאם לא הצליחה להסיר את עיניה מעמודי האבן הגבוהים. משהו בהם הדהד – לא יופי, אלא כובד. זיכרון.
המקדש נראה כאילו נחצב מהזמן עצמו. קירותיו העצומים נישאו מעלה כמו גלי אבן שקפאו ברגע ההתנגשות, עטופים בירוקת דהויה ובצללים שלא זזו גם בצהריים. חריטות עתיקות זחלו על פני העמודים כמו ורידים של זיכרון, מתפתלות סביב דמויות של אלים, עיניים פתוחות למחצה, וסמלים שלא נלמדו בשום אוניברסיטה.
הם עברו דרך מעבר מוצל, שורות של עמודים כבדים נסקו סביבם כמו יער מאבן. האור נחתך לפסים דקים – שברי שמש חצו את האבק שבתוך ההיכל וגרמו לו לנצנץ כאילו הזמן עצמו התפזר באוויר. הקירות שתקו, אך סאם הרגישה שככל שהתקדמה פנימה, משהו עמוק יותר בתוכה התחיל להיזכר.
אחרי זמן לא רב, נגלתה לעיניהם שדרת הספינקסים — שורה מדויקת של יצורים בני־כלאיים, גוף אריה וראש אדם, שהתפתלה אל תוך לב המתחם.  סאם נעצרה לרגע. היא סקרה אותם בשתיקה, נפעמת. כל אחד מהם נראה כאילו הוא מביט לעבר העתיד, אבל נושא על גבו את העבר.
 "אלה לא פסלים״ היא לחשה, "אלה שומרים."
 ג'מיל הנהן קלות, כאילו זה מובן מאליו.
השדרה הובילה אל אחד האולמות הצדדיים – אולם האנאלים. הקירות היו מכוסים ברשימות מסודרות, עמודות של שמות, תאריכים, מלחמות והישגים. אך סאם נעצרה מול כתובת אחת, חקוקה באבן נקייה יותר, בולטת מהשאר:
 "אמון נתן בידי את ספרי השמים, הארץ והעולם התחתון."
ג'מיל נעמד לצידה. "את מבינה מה זה אומר, נכון?"
"הספר של תחות״ היא ענתה.
 "הידע כולו. כל השכבות — גן עדן, אדמה, ושאול. ספר שמי שיקרא בו..."
"...יאבד את ליבו״ השלימה סאם, כמעט בלחישה.  היא זכרה את המשפט מהמוזיאון בקהיר. רק אז לא ידעה למה הוא חשוב.
״כן, ספר תחות, או לוחות האיזמרגד״ אמר ג׳אמיל.
סאם פקחה את עיניה בבת אחת – כמו מי שמתעוררת לחיים חדשים – וגילתה שהעולם סביבה החל להשתנות. "הסיפור זהה ללוחות הגורל מהמיתולוגיה השומרית!"
היא שתקה רגע, ואז הוסיפה: "הכהנים היו היחידים שידעו היכן הספרים האלה היו. לא המלכים. לא הלוחמים. רק הם שמרו על הידע – לא כדי להעלים אותו, אלא כדי שיחכה למי שידע לשאול."
היא השתתקה לרגע נוסף, ואז הוסיפה בקול מהורהר יותר: "אבל גם כהן לא היה מגלה כזה סוד. לא באמת. זה קדוש מדי. זה שייך למי שנבחר לשאת אותו – לא לכל אחד."
היא שלפה את המחברת שלה, דפדפה אחורה בעמודים, ואז סגרה אותה באצבע מהססת. "אבל רחוטנחותף... הוא לא היה כהן. הוא היה פקיד. אולי אפילו איש מנהל רם דרג. אם משהו מהידע הזה נרשם – אולי אצלו זה קרה. ואולי הוא לא הבין עד הסוף מה הוא מחזיק."
היא לא הייתה צריכה לומר יותר. ג'מיל שלף את הטלפון, פתח את אפליקציית המפות והקליד: "רחוטנחותף".
תוך שניות הופיעו התוצאות. אחת מהן תפסה את עיניו מיד:
 "11 ק״מ מכאן – TT100 – קברו של רחוטנחותף, פקיד בכיר מתקופת הממלכה החדשה. שמו משמעו: זה שמכיר את המילה."
הם החליפו מבט שקט. לא היה צורך להוסיף דבר.
"זה שמכיר את המילה" לא עוד תואר של פקיד קבורה מצרי, אלא צפן.
 רמז שהושלך לתוך ההיסטוריה, אולי מפתח למה שנמחק.
"זה ממש מעבר לנהר״ אמר. "בצד של דייר אל־מדינה."
"ראיתי את זה פעם באחד המסמכים של סטיוארט. לא חשבתי שעדיין אפשר להיכנס לשם."
כשהרימה את מבטה, ראתה אותו עומד שם — ממש בכניסה הדרומית. גלבייה לבנה, תג מזהה של רשות העתיקות, ועמידה שקטה מדי. הוא נראה כמו מדריך מקומי, אבל משהו באוויר סביבו, במבט שחיכה עוד לפני שנראו, גרם לה לעצור לרגע.
 מדריך או שליח? היא חשבה, אבל לא אמרה דבר.
המדריך הזקן נשען אל עמוד סדוק, אצבעותיו מונחות על האבן כאילו האזין לדופק של מה שנקבר בתוכה.
 עיניו היו עמוקות, כמו באר בלי תחתית. קולו היה יבש אך יציב, כאילו הושחז לאורך דורות.
"אתם שואלים על הלוחות״ אמר, בלי שהופנתה אליו שאלה.
 "אבל השאלה איננה איפה הם, אלא למה הם הוסתרו."
הוא שתק רגע, ואז הוסיף:
"אומרים שהלוחות של תחות הם שריד אפל של תקופה שבה האדם ידע יותר מדי.
 הם סמל למאבק בין אלה שרוצים לחשוף את האמת, לא משנה המחיר, לבין אלה שרוצים להגן על העולם מפניה״.

חלק שלישי - קבר הסוד
סאם וג׳אמיל עמדו במגרש החניה מחוץ למתחם מקדש קארנק, מנסים לעכל את דבריו של המדריך שעדיין הדהדו באוזניהן.
ג'מיל נשען על אחד הרכבים, מגלגל עיניים קלות. "את באמת חושבת שנמצא משהו שאף אחד אחר עוד לא גילה?"
"לא״ היא ענתה ברוגע. "אבל יש לי הרגשה שאני צריכה להמשיך."

הטלפון שלה רטט.
הודעה. לא מספר שמור.
 לא שם.  רק שתי שורות:
"TT100 הוא קברו של שומר הסוד.
KV9... הוא הסוד עצמו."
היא הביטה במסך, שבריר שנייה ארוך מדי בשביל שג'מיל לא ישים לב.
"מי שלח לך את זה?" שאל ג'מיל, מתקרב.
סאם היססה. היא לא באמת ידעה, אבל לא הייתה בטוחה אם היא רוצה לשתף.
"אני לא יודעת בדיוק״ אמרה לבסוף. "אבל עד עכשיו הוא הוביל אותי למקומות הנכונים."
ג'מיל עמד מולה, עיניו צרות, חודרות.  "ואת סומכת עליו?"
היא משכה בכתפיים. מחווה שנועדה לשדר אדישות, אבל רק חשפה את מה שבער מתחת.
 איך עונים על שאלה כזו?  היא עצמה לא הייתה בטוחה.
הוא לא אמר עוד מילה. אבל השקט שלו הדהד.  היא כמעט שמעה את המחשבה: מי מסתתר בצד השני של המסך? ולמה דווקא את?
סאם עדיין החזיקה את הטלפון בידה. מבטה שוב נפל על ההודעה:
 KV9 = קבר הסוד.
היא הרגישה את זה. לא בראש, לא בלב. בעצמות. היא הרימה את עיניה לג'מיל.
 "קבר השומר יחכה״ אמרה בנחרצות. "אנחנו נוסעים ל־KV9."
***
חצי שעה לאחר מכן הם עמדו בפתחו של KV9 - קברם של רעמסס החמישי והשישי.
מבחוץ, הקבר נראה כמעט שגרתי, פתח מלבני בתחתית תלולית עפר חיוורת, שלט פח מצהיב ולידו שומר מקומי ישוב על אבן. שום דבר מזה לא הכין אותם למה שציפה להם בפנים.
ברגע שעברו את הסף, האור התחלף. האוויר בפנים היה כבד, והחמצן עצמו הרגיש כאילו נלכד כאן במשך אלפי שנים. קירות האבן נפרשו לשני צדדים, מתארכים לתוך אפלה קרירה, מכוסים בטקסטים אסטרונומיים חקוקים בצבעים עזים – זהב, כחול עמוק, אדום קהה. תקרת החדר הראשון נראתה כמו שמיים הפוכים: מסלולי כוכבים, אלים נושאי שמש, ונחשים שנמשכו כמו צללים מבין המילים.
"מה לעזאזל זה..." לחש ג'מיל, עוצר את צעדיו.
סאם לא ענתה. היא נעמדה באמצע המעבר, בולעת את כל הקירות בעיניים. תחושת קדמוניות כמעט בלתי נתפסת עטפה אותה. זה לא היה סתם קבר. זו הייתה ספרייה חרוטה באבן, תיעוד של מסע לא דרך אדמה, אלא דרך התודעה. פתאום, כל הקבר הזה לא נראה כמו תיעוד. אלא כמו מפה.
כמו ביראת כבוד, היא שלפה בזהירות את הטלפון הנייד שלה, מביטה בצילום של הפפירוס שצילמה באגף השימור במוזיאון, בוחנות את אורו הקלוש ומשווה בין הקווים הדקים שעל המסך לבין מסלולי הכוכבים ששורטטו בתקרה.
"תראה את זה״ לחשה.
ג'מיל התקרב. עיניו התרוצצו בין הפפירוס לבין התקרה, ואז חזרו אליה. "זה לא צוייר באותה יד. לא אותה תקופה. אבל אותה תבנית. מישהו ניסה להעתיק, לשמר את זה."
הם התקדמו בין החדרים בזהירות. ככל שהעמיקו, כך התרבו הפרטים — ציורים של לילות ושל שמשות, דמויות שמושכות את היום מהשאול, ספרים חרוטים שנפתחים כמעגלים. כל קיר היה עמוד, כל עמוד היה שורה מתוך אפוס בלתי נגמר. סאם רשמה בשקט במחברת – לא מילים, אלא תבנית. דפוסים. קשרים. סיפורים קדומים שלא נכתבו – אלא צוירו.
בחדרים הבאים כבר לא הסתפקה בסקיצות. היא התקדמה בין הקירות באטיות, כאילו מקשיבה לאבן עצמה. עיניה נמשכו לכל סימן, לכל חריטה. כל משפט שגילתה – כמו לחש עתיק שנחשף מחדש.
היא קראה בקול נמוך, כמעט ביראה:
"אוסיריס שומר את ספרי הנצח בחדר הרשומות . רק המתים החכמים ימצאו אותם."
בליבה הרגישה רעד מוזר – כאילו מישהו לחש לה את המשפט הזה מתוך חלום.
בחדר הבא, ליד תבליט של דמות עוטה נוצות: "בחדר הסודות של תחות – שם נכתב כל מה שהיה וכל מה שיהיה."
היא עצרה לנשום. "הכול?" חשבה לעצמה "גם זה? גם אנחנו?"
צעד נוסף – ועל קיר קמור, כמעט מוסתר נגלתה כתובת נוספת : "מי שיגיע לקצה השמים, ימצא את הספר כתוב באור, נקרא בחושך."
היא עצרה, רשמה, ואז נגעה בקו החריטה באצבעה. רעד עבר בה.
ואז, בחדר הצר הסמוך: "תחות כותב את גורלך בדיו של אור – במגילות שאיש לא יקרא עד בוא השעה."
היא הרגישה כאילו הקבר מדבר איתה. לא עם מבקרת, אלא עם שותפה לסוד.
ג'מיל לא קטע אותה. הוא רק עמד שם, מנסה להכיל את הרעיון שספרים יכולים להיות קבורים. לא בתוך קלסר, אלא בתוך הרים של סלעים, תקרה, קירות – כל הקבר הזה היה טקסט גלוי לעיני כל, אבל מוסתר בסודות.
השעה הייתה 16:59. "מאדאם" היא שמעה מאחוריה.
השומר של רשות העתיקות עמד בכניסה למסדרון, ממתין בנימוס, מחכה שתסיים ותצא. 
"רק עוד דקה. אני כבר מסיימת"
היא עמדה לבד, בקצה הקבר, מול הפאנל האחרון של ספר השאול. רוח קרירה נשבה ממעמקי הקבר, כמו נשימה של מקום שלא רצה להיזכר. במרכז הציור התפתל נחש עצום, אפפ, כשהוא מייצג את כוחות הכאוס והחושך שמתנגדים לסדר הקוסמי. הוא הופיע כבול, נכנע, כאילו עצם קיומו היה צריך להיחתך כדי שהמסע ימשיך.
הכתובות נראו מוכרות. היא תרגמה אותן פעמים רבות, באקדמיה, בשיעורים. אבל כאן, כשהיא עומדה מול האבן עצמה משהו לא הסתדר.
"הללו את השערים״ היא קראה בלחש, "כי הם מגינים על המעבר." ואז קימטה את מצחה.
היראטית מצרית יכולה להיות חמקמקה. פועל אחד יכול לשנות את הכול.
היא רכנה קרוב יותר, שלפה את המחברת. "‘שערים’ זה ברור… אבל הפועל פה זה לא ‘מגינים’. זו טעות. המבנה התחבירי… זה ‘מונעים’."
היא קפאה לרגע.
לא ‘מגִנים על המעבר’, אלא ‘מונעים את המעבר’. המשמעות התהפכה. וכשקראה שוב את השורה כולה, קלטה שזה לא שיר הלל. אלא אזהרה. והשערים אינם דרך לעבור. הם מחסום.
ומישהו, לפני אלפי שנים, ידע את זה. אולי גם אחרים ידעו — אבל לא אמרו.
היא הרגישה את הסדק נפתח. אולי הם לא טעו בתרגום.
אולי פשוט לא רצו שיידעו.


פרק 18ֿ - גיזה 



חלק ראשון - מפגש לילי עם הספינקס
הנסיעה חזרה לקהיר עברה בדממה כמעט מוחלטת. הם ישבו באותם מושבים אחרונים,התחושות היו אחרות – כאילו משהו מקבר רעמסס חזר איתם. סאם התעוררה לשברי זיכרונות מטושטשים, ג'אמיל שתק רוב הדרך, שקוע במחשבות שלא שיתף. כשהגיעו לקהיר עם שחר, העיר הייתה אפורה מהרגיל, כאילו הזמן עצמו האט.
רוב היום נבלע בשינה. רק לקראת ערב, הודעת טקסט קצרה הופיעה על מסך הטלפון שלה:
 "תתכונני. הלילה אנחנו יוצאים שוב. יש לי הפתעה בשבילך."
 זו הייתה ההודעה מג'אמיל. בלי הסברים מיותרים. משפט שגרם ללבה להאיץ.
היא לא שאלה לאן. אולי פחדה מהתשובה. אולי פשוט רצתה לדעת אם אפשר לסמוך עליו.
***
היא חצתה את הרחבה בצעדים מהירים, תיקה תלוי על כתפה.
"את מוכנה?" חייך ג'אמיל, פותח לה את הדלת.
"כן," ענתה, ליבה דופק בקצב מוגבר.
הם יצאו לדרך. קהיר של הלילה הייתה שקטה להפליא, עוצרי הקורונה ריפדו את העיר בשכבה בלתי טבעית של שקט. חנויות מוגפות, אורות עמומים, רחובות כמעט ריקים. הם עקפו סמטאות צרות ומבנים ישנים, פנו לכביש צדדי, והחלו להתרחק מהמרכז לעבר הצלליות הגדולות של גיזה.
באוויר הייתה תחושת תנועה מוזרה - כאילו העיר עצמה עוצרת את נשימתה.
ג'אמיל עצר את הרכב סמוך למתחם. הוא הביט ימינה ושמאלה, ואז כיבה את המנוע ואת פנסי הרכב.
קהיר נפרשה מסביבם ריקה ושקטה כמו עיר רפאים.
"נחכה כאן"  הוא לחש והביט בשעונו.
סאם הנהנה.
בעודם ממתינים, רכב סיור של רשות העתיקות המצרית חלף באיטיות לידם, שוטף את הרחוב באור הזרקור שעל גגו. סאם וג׳אמיל התכווצו במושבי המכונית, מנסים להיבלע בחשיכה.
 כשהאור התרחק, ג'אמיל הזדקף הרים את ראשו. ״בואי, הגיע הזמן לצאת״.
הם יצאו מהרכב  והתקרבו אל החומה הישנה שהקיפה את המתחם.
"לא פשוט להיכנס," אמר בחיוך קטן. "אבל אני מכיר את הסיורים. בתור ילד היינו נכנסים לכאן כל הזמן. החוכמה היא לחכות לרגע הנכון"
הם עמדו זה לצד זה, ממתינים ליד פתח צר בחומה .

 לפתע סאם שאלה "עכשיו כשאנחנו לבד, מה אתה לא מספר לי?"
ג'אמיל חייך, חיוך נבוך "למדתי שנה בלונדון, אבל חזרתי אחרי שאבי נפטר. הייתי צריך לעזור לאמי בכלכלת המשפחה." הוא ענה, משחק עם המפתחות בכיסו.
המילים שלו נגעו בסאם במקום הכי רגיש שיכל להיות. היא השפילה מבט לרגע, ואז אמרה בקול שקט "אני מבינה אותך. גם אני איבדתי את אימי כשהייתי בת עשר. היא נהרגה בתאונת דרכים. אחרי זה, אבי לקח אותי ועברנו לארצות הברית."
הם שתקו שוב, והשתיקה ביניהם הפכה למשהו עמוק יותר, כמעט קוד פנימי בלתי מדובר. הרוח נשאה אבק קל מעל גדר הברזל, כאילו גם היא מאזינה.
ג'אמיל קטע את השקט. "הגיע הזמן," לחש. הוא הוביל את סאם לעבר פרצה צרה בגדר.
הם השתחלו פנימה דרך הפתח הצר בגדר, תנועותיהם מתואמות עם הצללים שנעו סביבם. ג'אמיל סימן לה להנמיך את ראשה ולהיצמד לקיר נמוך מאבן.
הם נעו עקב בצד אגודל, מתקדמים אל נקודת תצפית שממנה יכלו לראות את הספינקס - מבלי להיחשף.
סאם עצרה, מביטה בו - יצור ענק ודומם, פניו השחוקות מביטות קדימה.
לפתע. זרקור בוהק האיר את הרחבה שלפניהם. סיור נוסף של רשות העתיקות. הקרן האור כמעט נגעה בראשיהם.
סאם עצרה את נשימתה. ג'אמיל כרע, מושך אותה קלות לצידו. האור חלף והממשיך הלאה.
הם הצליחו לחמוק... בקושי.
ג'אמיל לחש, "יש לנו עכשיו עשרים דקות עד שהסיור יחזור."
הם התקדמו בזהירות, צמודים לצללים, מתקרבים אל גוף הספינקס.
כשהתקרבו, נגלה מולם מראה מוזר ולא צפוי.
ראש הספינקס - קטן להפתיע, כמעט אנושי במידותיו - ישב מעל גוף עצום, רחב ושרירי, כאילו שני עולמות שונים נתפרו זה לזה בגסות.
סאם עצרה לרגע, פעורת עיניים.
פניו השחוקות הביטו לעבר האופק הרחוק, עיניו קפואות, שותקות. הגולגולת הקטנה נראתה עדינה מדי, כמעט בלתי שייכת, למסה האדירה שתחתיה. גופו של הספינקס היה מלא סדקים עמוקים, חריצים שנסדקו לאורך גבו, כאילו הזמן עצמו ניסה לפרום אותו לאורך הדורות.
סאם חשה איך הדופק שלה מאיץ, נמשך פנימה כמו כוח כבידה סמוי. משהו בדיסוננס הזה - ראש קטן, גוף כביר - טלטל בה תחושת זרות עמוקה.
"הראש שלו," לחשה, קולה בקושי נשמע. "הוא נורא קטן."
 כאילו היא מביטה ביצירה שנולדה מזיכרון שנשכח, ולא מהגיון אנושי מוכר.
ג'אמיל סימן לה להמשיך, והם נעו בשקט לאורך הצד האחורי של הספינקס, נמוכים ומוצלים.
 האבן כאן נראתה ישנה אפילו יותר - קווי השחיקה היו עמוקים, כאילו נחרצו לא בידי רוח וחול, אלא בידי מים עתיקים.
לחש ג'אמיל, מביט למעלה, "אומרים שחייל של נפוליאון ירה על האף שלו עם רובה."
חיוך קטן ריצד בזווית פיו, אך סאם לא חייכה. היא בחנה את פני האבן, מרוכזת.
המוח שלה עבד בקדחתנות,  קווי השחיקה, החריצים האנכיים, הצלקות לאורך הגוף, הכל התאים לתאורייה של שוך.

ג'אמיל הוביל את סאם לאורך שביל צדדי, מתחת לקירות אבן חשופים.
הם נעו במהירות, חוצים אזור חולי מוצל, עד שנעצרו מול עמדת שמירה קטנה.
בתוך התא המואר באור עמום ישב גבר נמוך קומה, במדים פשוטים, מתבונן בהם בעיניים מצומצמות.
 "זה סעיד," לחש ג'אמיל. "דוד שלי."
סאם הנהנה. היא חשה את הדופק שלה עדיין גבוה מהמרדף השקט.
 ג'אמיל ניגש, מחליף כמה מילים מהירות בערבית. סעיד הביט בה לרגע, שפתיו נמתחות לקו דק, ואז הנהן.
 "תזהרו," אמר בערבית איטית שהבינה בחצי אוזן. "יש סיור נוסף עוד עשר דקות."
הם חמקו פנימה, גולשים בין הצללים.
האור מעליהם דעך והתחלף בזוהר הכסוף של הירח.  הספינקס התנשא מעליהם במלוא הדרו, דומם, כאילו שומר עליהם מפני כוחות נסתרים.

סאם הנהנה, עיניה בורקות מסקרנות. היא הניחה בעדינות את כף ידה על האבן הקרה של הספינקס, כאילו ניסתה לחוש את ההיסטוריה דרך המגע. "אז תגיד לי״ היא שאלה, "אתה באמת מאמין שהוא נבנה לפני 4,500 שנה?"

ג'אמיל חייך, חיוך ספקני אך מלא ידע. "תלוי את מי את שואלת," הוא ענה בקול רך. "כמו שאמרת, יש תיאוריה שאומרת שהספינקס עתיק בהרבה, וששחיקת הסלעים שלו לא יכלה להיווצר מרוח וחול בלבד. אולי גשם. אבל כדי שזה יהיה נכון, אנחנו מדברים על תקופה שלפני עידן מצרים הפרעונית. תקופה שבה מדבר סהרה לא היה מדבר בכלל, אלא יער ירוק ושופע חיים. קשה לדמיין, נכון?"
סאם הרגישה את ההתרגשות גואה בה. "זה בדיוק מה שאני מנסה להבין״ היא אמרה. "אם הספינקס באמת עתיק יותר, זה אומר שיש כאן סיפור שלא סופר."
סאם חשה צמרמורת. "ואם זה נכון, אז מי בנה אותו?"
הוא היסס שנייה, ואז לחש: "יש דברים שאי אפשר לומר בקול רם."

הוא הביט לאחור, מחייך.  "יש משהו שאת חייבת לראות," לחש בקול נמוך, מזמין אך טעון.

*** 
ג'אמיל סימן לה בידו. "בואי. אני רוצה להראות לך משהו."
סאם הלכה בעקבותיו, עד שנעצר והצביע לעבר גוש אבן ענקי, שניצב חשוף צמוד לפירמידת חנטקאוס (khentkawes).
"הספינקס השני,זה ששומר לכיוון מערב!"  הוא אמר בשקט.
היא מצמצה. "מה?"
"זו רק תאוריה," הודה. "אבל זה שווה את זה, גם אם זה טעות."
סאם בהתה בגוש הסלע. "הספינקסים... הם תמיד באים בזוגות," לחשה, כמעט לעצמה.
"זה ממש פה," אמר. "תראי את הצורה, והמידות מדויקות 240 רגל. בדיוק כמו הספינקס. יש אפילו בליטה במקום שבו הראש אמור היה להיות."
הוא דילג מעל גדר מתכת נמוכה, ונחת ברכות בחול.
סאם היססה חצי שנייה, ואז קפצה אחריו. ליבה דפק חזק, כאילו עברה את הגדר יחד איתה.
הם עמדו מול הסלע.
ג'אמיל דיבר, אבל היא כמעט לא הקשיבה לו. עיניה סרקו את האבן השחוקה, והיא ניסתה לדמיין איך הוא נראה פעם, לפני שאלפי שנים של חול ושחיקה, כמעט ומחקו אותו כליל.
״בואי״ ג'אמיל סימן לה בידו להתקרב והוביל אותה אל חריץ כהה בסלע, כמעט בלתי נראה מהשביל.
ג'אמיל עצר, הביט סביבו באי־ודאות, ואז לחש: "נראה לי שזה פה."
"מה פה?" שאלה סאם, לוחשת חזרה.
"פתח. צריך להיות פה פתח," ענה, סורק את הקיר באור הפנס.
"מה? מאיפה אתה יודע?"
"יש עשרות צילומים במוזיאון," השיב בטון נחרץ. "אני יודע שזה פה."
סאם כרעה לצידו, עוקבת אחרי תנועות ידיו.
הוא הסיט אבן שטוחה וקטנה שנראתה תחילה כחלק טבעי מהתשתית - וחשף מעבר צר, שנבלע בירכתי הקרקע. פתח תת-קרקעי, טמון בצידו האפל של הספינקס.

חלק שני - מתחת לספינקס השני
בלי לחכות, ג'אמיל שלף פנס קטן מכיסו, כיבה את האור החיצוני, והצית קרן דקה וזהירה שפילחה את החשכה.
המדרגות נחשפו לפניהם:
 צרות, חצובות בגסות, שוקעות אל מעמקי האדמה בזווית תלולה.
 נדמה שהן לא נבנו להמונים, אלא למי שיודע בדיוק לאן הוא הולך.
האוויר הנפלט מן המעמקים היה דחוס, קריר, כבד בשתיקה ישנה.
בלי לומר מילה, גא'מיל ירד ראשון.
 סאם התמהמהה רק שנייה, ואז הצמידה את המחברת שלה אל החזה וירדה בעקבותיו, נשימתה נבלעת בשקט האבקתי שסביבם.
ככל שירדו, דופק הזמן השתנה.
 נדמה שהאור הפנימי של הפנס נבלע מהר מהצפוי, כאילו הקירות עצמם בולעים את האור ואת הצלילים.
הם עברו חמש, עשר, חמש־עשרה מדרגות.
 ולבסוף הגיעו לנקודת מפנה: המסדרון התיישר ונפרש קדימה, אפל, שקט, מחניק.
ג'אמיל הסתובב אליה, קולו נמוך אך נרגש:
 "הם לא רצו שאף אחד ימצא את זה," לחש. "מעניין מה עוד מחכה לנו."
הוא סימן לה להתקדם אחריו.
הם פסעו בזהירות במסדרון הצר, עד שפתח רחב מעט נפרש לפניהם.
האבן סביבם הייתה לחה, וטחובה. הקירות היו גסים, מחוספסים, כאילו הזמן עצמו נגע בהן בידיים חשופות.
סאם עצרה לרגע, נשמה עמוקות. האוויר השתנה. הוא נעשה כבד יותר, כאילו כל נשימה הייתה משיכה מתמדת של שכחה עתיקה.
בצד החדר, חצי קבור באבק ובחול, ניצבה דלת מתכת חלודה. לא מתכת מודרנית, אלא משהו ישן בהרבה - כבד, עבה, מכוסה קורוזיה ירקרקה.
ג'אמיל קרב אל הדלת, בחן אותה לרגע, ואז דחף. המתכת חרקה, משחררת ריח מתכתי של חלודה רטובה.
מאחורי הדלת נחשף מסדרון צר נוסף, חשוך כמעט לחלוטין, כאילו בולע את קרן האור של הפנס.
הם פסעו בזהירות לתוך המסדרון המתפתל, שהלך והסתובב בזוויות חדות, כאילו חרט מישהו דרך מתעתעת בלב האדמה.
רחש עמום, כמעט בלתי מורגש, עלה ממעמקי הקרקע , לא רעש של מים ולא של אבנים נופלות, אלא משהו עמוק יותר, כמו פעימה חבויה של זמן עתיק.
ככל שהעמיקו, קירות האבן נראו פחות ופחות מעובדים, כאילו האדריכלות ויתרה על הסדר לטובת מהות אחרת, קמאית.
לפתע, בלי אזהרה, המסדרון נפתח.
הם עמדו בפתחו של אולם תת-קרקעי עצום.
קרן האור החלשה של הפנס על פני התקרות גבוהות. המקום היה עצום, נשמע כאילו בולע את צעדיהם בשקט מהדהד.
סאם הרימה את הפנס אל התקרה, מצפה לראות סימנים שיסגירו ולו במעט את סודות החציבה של החללים העתיקים. אבל  היא לא ראתה סימנים לפיח או לסימני בעירה. אפילו לא זכר לרמז של עשן.
היה זה כאילו האולם הזה מעולם לא ראה לפיד, מעולם לא נזקק לאור אנושי.
סאם התבוננה סביב בעיניים מצומצמות. "זה פשוט לא הגיוני," אמרה בקול כמעט לוחש. "איך הם הצליחו לחצוב כאן בלי לפידים? איך האירו את המקום הזה?"
ג'אמיל לא ענה מיד. הוא סרק את הקירות בפנס, ואז קפא.
"תראי את זה," קרא, מסמן לה לגשת.
סאם נצמדה אליו והביטה היכן שהאור פגע בקיר.
כתובות חקוקות, עמוקות באבן, הופיעו לנגד עיניהם. זה לא היה כתב הירוגליפי רגיל, אלא משהו אחר.
𓄿𓆓𓏏𓃭𓄿𓈖

"את יכולה לקרוא את זה?".
"כן," ענתה סאם, ידה מרפרפת על הקיר.
״הוא ​​מתאר את המבנה של היקום המצרי - הצופה מן השמים (נשר), עולם תחתון (נחש), אדמה (כיכר הלחם), ממלכת החיים (אריה), שמיים עליונים (נשר שני), ומתחת מי הים המקיפים את העולם (מים). זוהי מפה קוסמית של המציאות.״
הם עמדו משתהים מול הכתובת מנסים להבין את משמעות הסמלים.
״אפשר לקרוא את זה גם: באג'ט -  שער הזריחה -  נולד שמך , ונזכר מי הוא באמת."
"למה הכוונה?" שאלה ג׳אמיל, קולו כמעט נחנק.
סאם לא ענתה, במקום זה היא שלפה את הפנס ״תאיר על הכתובת״ היא פקדה על ג׳אמיל והתחלה לצלם את החרטיות מזוויות שונות
היא רשמה לעצמה כמה מילים במחברת, ידה רועדת מעט.
ג'אמיל שתק, אך מבטו היה נעוץ עמוק בכתובת, כאילו חיכה שמשהו יתגלה לו מתוכה.
סאם נשמה עמוקות, בוהה בשקט בחריטות, המילים מהדהדות בראשה שוב ושוב. ג'אמיל הביט בשעונו, אך לא זז, כאילו הבין ששניהם זקוקים לזמן לעכל את מה שראו.
המבט שנפגש ביניהם לא דרש מילים. הסכמה חרישית חלפה ביניהם, לא נאמרת – אך מובנת.
הם המשיכו לרדת במדרגות חצובות, אטיים יותר הפעם. האבן מתחת לרגליהם הייתה חלקלקה ורטובה, כל צעד מהדהד בדממה עתיקה. ככל שהעמיקו, חשו שמשהו משתנה סביבם. אוויר קר יותר החל לחלחל פנימה, ואיתו - לחות בלתי צפויה.
סאם נעצרה בפתאומיות, מביטה מטה.
"מים," לחשה בפליאה, כשהיא מרגישה את הקרירות חודרת דרך נעליה. הם החלו לפסוע בזהירות, המים מגיעים במהירות עד לברכיהם, מעכבים כל צעד.
ג'אמיל האיר את הקירות בפנס, ונעצר.
"תראי כאן," הוא אמר והצביע על הקיר הסמוך. אלומת הפנס חשפה סימני חריטה עמוקים, משויפים באופן מוזר ולא סדיר. "האבנים נשחקו בצורה לא טבעית. כאילו משהו כבד הועבר כאן, שוב ושוב, במשך שנים."
סאם התקרבה להביט, ואז הבחינה במשהו בוהק קלות מתחת לפני המים.
היא התכופפה, שולחת את ידה אל תוך הקור המצמרר, ואצבעותיה נפגשו במשטח קשה וחלק.
במאמץ קל היא שלפה מתוך המים לוח קטן, עשוי אבן שחורה, קרה למגע. היא העבירה את כף ידה על פני האבן והסירה את שכבת הבוצה שהצטברה עליה, ואז עצרה, המומה.
המשטח היה כמעט מושלם - חלק ומלוטש בצורה מושלמת, כאילו עוצב בידי אומן.
על פני הלוח נחרט בעדינות דימוי - נחש דק קווים, כרוך במעגל סגור, ראשו לופת את זנבו. הקווים עדינים למראה, אך חריציהם שורדים את האבן כאילו הזמן עצמו הותיר אותם בשלמותם.
"ג'אמיל, תסתכל," קולה רעד קלות.
 על האבן היה חרוט בבירור ציור של נחש מעגלי - כמו אורובורוס. אין התחלה, אין סוף.
 "זה נראה כמו סמל למחזור... או למשהו שבלתי אפשרי לצאת ממנו."
ג'אמיל הביט בלוח, שותק לרגע ארוך.
 "אם זה זרוק כאן ככה," אמר לבסוף, קולו כמעט בלתי נשמע,
 "מה עוד הם החביאו שם למטה?"
הם המשיכו לרדת, שקטים יותר עכשיו, כאילו הבינו שהם לא רק יורדים לעומק האדמה, אלא לעומקו של סוד שנשכח מזמן.
----
הם צעדו בשקט, עמוק לתוך האפלה.
 הקירות סביבם לחים, מכוסים אבק יבש של זמן שלא זז.
 הפנס של ג׳אמיל ריצד - ואז נדם.
 רק כשסאם שלפה את שלה, נחשפה הצומת.
המסדרון התפצל לשני מעברים, כמו קו שנחצה בדיוק באמצע.
בצד הימני - הקיר היה חלק כמעט כולו, פרט לחריטה בודדת.
 נחש דק, אלגנטי, גופו מתפתל כאילו רוקד. עיניו פתוחות, מוארות בקו זהב.
 על ראשו כתר קטן, שבור. הזנב שלו מסתיים בקצה חרט - נוצת כתיבה.
 ולפניו, דיסק שמש פתוח, מוקרן כלפי חוץ. השמש אינה נבלעת - היא נמסרת.
 החריטה מתחת:
 "הוא שרשם את שמותיהם - כדי שלא יישכחו לעולם."
בצד השמאלי - הקיר היה מחוספס, מלא חרכים ושברים.
נחש עבה, חסר עיניים, ראשו פתוח לרווחה. בין שיניו, דיסק השמש חצוי, כאילו נלעס.
השפתיים חרוכות, הזנב מתחפר באבן. סביבו – רסיסים של דמויות נופלות, כמו צללים.
 והמילים:
"הוא שבלע את האור - עשה זאת כדי שלא תדע."
ג'אמיל עמד ביניהם.
שני הקירות נראו זה מול זה, כמו מראה שבורה. שתי דרכים. שני נחשים. שתי אמיתות.
ג'אמיל עמד והביט לשני הצדדים. "אלה שני נחשים שונים."
"לא," אמרה סאם בשקט. "זה אותו נחש בדיוק. רק שאנחנו בוחרים מה לראות בו."
"מה זאת אומרת?"
"הוא יכול להיות מדריך. מורה. כמו במטה של אסקלפיוס, כמו הקונדליני.
 אבל הוא גם יכול להיות הסכנה עצמה. הפיתוי. העונש. זה לא שני נחשים – זו תפיסה."
הוא שתק רגע. "אז באיזה מהם אנחנו בוחרים?"
היא לא ענתה מיד. רק הביטה עמוק לתוך החשכה של שני המעברים. ״ אנחנו הולכים עם הידע״.

הם המשיכו לצעוד בתוך הדממה הספוגה בלחות, עד שהמסדרון הצר נפתח לפתע להיכל עגול ורחב.
האולם היה חצוב כולו בסלע הגולמי, ותקרתו הגבוהה נעלמה בחשכה שהתנשאה מעל ראשיהם.
מסביב לדפנות החדר, התפרשו 8 גומחות אבן קמורות,  חצובות בדיוק גיאומטרי, כל אחת ממוקמת במרחק שווה מהשנייה, כאילו נועדו לסמן כיוונים נסתרים.
במרכז האולם, בקושי נראית באור הפנס, הייתה חריטה קטנה באבן:
 "שמונה שערים, שמונה מעברים."
סאם הרימה את עיניה אל הקירות - קווי חציבה דקים ומורכבים נחשפו לעיניהם: סמלים אסטרונומיים.
"אלה שוב אותם כוכבים" לחשה. "הם נראים בדיוק כמו הכוכבים על הפפירוס של תחות במוזיאון."
ג'אמיל התקרב אל אחת הגומחות, בחן אותה בעיון. פני האבן הושחתו, כאילו משהו הוצא בכוח - או נהרס בכוונה.
הם הקיפו את ההיכל בזהירות, ונעמדו מול קיר חלק ואטום שחסם מעבר נוסף.
סאם הניחה את כף ידה על קיר האבן. מרגישה את צינתו פועמת ונספגת בקצות אצבעותיה. היא השתהתה לרגע ולחשה לעצמה: "כל דבר שאי פעם היה פה... נלקח. או נהרס."
היא סגרה את המחברת, לוחצת אותה אל חזהּ.
 ג'אמיל שתק, אך עיניו אמרו את מה שלא העז לבטא,  הם הרגישו שהם לא רק ירדו במסדרונות ישנים. 
הם חצו סף. פיזי - ותודעתי כאחד.
הם החליפו מבט קצר. בלי לומר מילה, החלו לפסוע חזרה במסדרון הארוך, אגלי מים ניתזים תחת נעליהם בכל צעד.
 המדרגות שנראו קודם כה מאיימות, נבלעו עכשיו בצללים רכים.
ג'אמיל דחף בעדינות את לוח האבן שחשף את הדרך - ומעברו השני, נשם אוויר הלילה הקר את פניהם.
רק לרגע חשבו שהצליחו. העולם סביבם היה דומם. שקט מדי.
ואז, נביחה חדה פילחה את האוויר.  
כלב רחוב חום, שכאילו צץ משום מקום, עמד בקצה השביל. הוא חשף שיניים ונבח לעברם נביחות קצרות וחדות, כאילו ניסה לעורר משהו שהיה רדום.
קרן אור לבנה ננעצה בהם לפתע, עוקבת אחרי תנועותיהם.
 "תעמדו במקום!" קרא קול גברי.
סאם סוככה על עיניה - וראתה אותו.
 סייר אבטחה מתקרב לעברם בריצה, צועק לתוך מכשיר הקשר שלו.





פרק 19 – המסע לגובקלי טפה 


חלק ראשון - נספח תרבות
קירות החדר היו דהויים, בגוון אפרפר, כמו זכרון דהוי. מנורת הניאון שבתקרת החדר הפיצה אור לבן ומנוכר. סאם ישבה על כיסא מתכת חשוף, מול שולחן עץ פשוט, מקובע לרצפה. לא היו תמונות על הקירות. לא חלון. לא שעון. לא סימן לזמן. רק דממה מעיקה.
במרכז השולחן עמד בקבוק מים מינרליים עם תווית שחוקה כאילו נזרק פנימה מהעולם שבחוץ.
היא לא ידעה כמה זמן היא שם. הם לקחו לה את המחברת ואת הטלפון הנייד. כבר מזמן שהיא איבדה את תחושת הזמן. אולי שעות, אולי לילה שלם. היא לא הייתה מסוגלת לנחש.
אחרי זמן שנדמה כנצח, הדלת נפתחה ושוטר עמד בפתח. לרגע חשבה לשאול איפה היא נמצאת, אבל במקום זה אמרה בשקט, כמעט בלחישה: "אני רוצה לדבר עם עורך דין."
"לא צריך" הוא ענה בקצרה ויצא מהחדר.
היא ניסתה לשתות טיפה מהבקבוק שעל השולחן, אבל הוא כבר היה כמעט ריק. גרונה היה יבש, הלשון כבדה. כשהשוטר חזר כעבור כמה דקות, הוא לא הסתכל עליה. רק הניח על השולחן בקבוק מים נוסף ויצא שוב, בלי לומר מילה.
סאם נשענה לאחור, ידה מונחת על ירכה, עיניה סוקרות שוב ושוב את חדר המעצר. מנסה לשחזר את הרגע האחרון שלה ליד הספינקס. את השקט שלפני שהכול השתנה. ואז את הרגע שבו צצו השומרים, כמעט משום מקום, צועקים פקודות בערבית ומנפנפים בידיהם. היא לא התנגדה. היא גם לא שאלה שאלות. 
ומה עלה בגורלו של ג׳אמיל? היא לא ראתה אותו מאז שהפרידו ביניהם דקות אחרי המעצר. האם גם הוא עצור עכשיו, בחדר דומה, מרוחק מכאן? האם הוא בסדר? היא ניסתה לא לדמיין את פניו המבועתות, את הפחד בעיניו - המחשבות זחלו פנימה, כמו מים אל סדק.
היא ניסתה לחשוב על המחברת שלה,  איפה הם מחזיקים אותה. האם קראו בה? האם גילו את מה שציירה בעמוד מהביקור בלוקסור? את הכתובות מקבר רעמסס? את הכתובת שמצאה במנהרה מתחת לספינקס?
היא עצמה עיניים לרגע, ואז פתחה אותן שוב.  אי אפשר לישון כאן. אי אפשר להירגע. החדר הזה נבנה כדי לא לאפשר מנוחה.
ואז היא שמעה אותם. צעדים מהירים, מדודים, נוקשים על רצפת המסדרון. נקישות יבשות על רצפת המתכת, ברורות וחדות. סאם הזדקפה באינסטינקט, גופה נדרך.
הצעדים נעצרו ממש מול הדלת. רגע של דממה.
הדלת נפתחה. הפעם לא על ידי שוטר.
גבר בחליפה אפורה, מגוהצת בקפידה, עניבה כהה, נעליים מצוחצחות. מראה שלו היה מערבי, אולי אפילו אמריקאי,  אבל מדויק מדי, מתוכנן מדי. כמו מישהו שלמד בעל פה איך אמור להיראות אמריקאי.
"שלום, ווינסטון" אמר בקול רגוע מדי. אנגלית מושלמת, אך לא טבעית. "אני מיכאל. נספח התרבות של שגרירות ארצות הברית."
סאם מצמצה, כאילו לא שמעה נכון. נספח תרבות? בחדר חקירות? היא הרימה גבה. "נספח תרבותי? אתה בטוח שאתה אמריקאי?" היא אמרה בקרירות, שומרת על קול יציב, כמעט מתגרה: ״אתה לא נשמע לי אמריקאי.״


מיכאל חייך חיוך קטן, כמעט מנומס, ושלף במהירות תעודה, כרטיס פלסטיק מוקפד, מצופה למינציה מבריקה, עם סמל שגרירות ארצות הברית מוטבע בהטבעה עמוקה, הולוגרמה מרצדת בצד, ותמונה שלו מביטה ישר למצלמה, נטולת הבעה. שמו הודפס באותיות ברורות, מתחת לשורת תפקיד רשמית: ״נספח תרבות״
הכול היה שם, הסמלים, הניסוח, היוקרה הדיפלומטית. אבל משהו בו הרגיש לה לא אמריקאי, זה לא היה רק האופן שבו סירק את שיער, אלא גם מבנה הפנים, הדרך שבה עמד, המבט שלו. אבל יותר מכל הדטונציה. משהו בכל זה לא הרגיש לה תקין.

"ובכל זאת" המשיכה סאם, "אתה לא נשמע לי אמריקאי."
"זה קורה לפעמים" ענה, כאילו השיחה מתנהלת במסדרון של מוזיאון ולא בחדר חקירות נטול חלונות.
הוא לא התיישב מיד. רק עמד מול השולחן, שותק לרגע, בוחן אותה כאילו היא חפץ בתצוגה.
ואז התקרב בצעד אחד. התיישב. הושיט את ידו לעבר בקבוק המים שעל השולחן – נגיעה קלילה, לא לשם שתייה, אלא יותר כהצהרת נוכחות. הוא הניח את ידו עליו, ואז עזב, כאילו רשם קו על לוח בלתי נראה. תנועה קטנה, שקטה, שבאה לומר שהוא בשליטה.
"את יודעת למה אני כאן?" 
סאם לא ענתה. המילים 'נספח תרבות' הדהדו בה באירוניה צורבת.
הוא הטה את גופו קדימה, לא מתקרב – רק יוצר מראית עין של קִרבה. "מה בדיוק עשית שם, מתחת לספינקס?"
היא הרימה גבה, לא במופגן. "אתה בטח יודע יותר טוב ממני" ענתה ביובש.
חיוך קל עלה בזווית פיו.  "אני יודע הרבה. אבל מעניין אותי לדעת - מה את חושבת שאת מצאת שם."
היא לא הגיבה. הוא המשיך.
"היית לבד, או שמישהו הראה לך את הדרך פנימה?"
סאם שמרה על שקט, אבל ראשה כאב. הוא ידע. הוא ידע שג׳אמיל היה איתה. אבל הוא לא אמר את שמו ולא רמז מה עלה בגורלו.
"את כתבת במחברת שלך כמה משפטים... מעניינים."
 הוא שלף דף בודד, צילום מהמחברת, ובו שורות בכתב ידה מועתקות.
 ״הצופים שנענשו הם אשר קברו בחול את שידעו.״ הוא קרא את זה כאילו מדובר בשיר ילדים.
 "משפט עמוק. מאיפה הוא הגיע אלייך?"
סאם המשיכה והתמידה בשתיקתה, אבל שפתיה התהדקו.
"ואת ציירת סמל."
 הוא סובב אליה את הדף. הסימן. שני קווים מתעגלים שמתכנסים לנקודה אחת. "את לא יודעת מה זה, נכון?"
שתיקה.
"זה לא סתם שירבוט.  את חושבת עכשיו שזו טעות, שציירת את זה במחברת?"
הוא לא צעק. לא הרים את קולו. דווקא השקט שלו צרב.
ואז – לראשונה – נשען אחורה, שותק לרגע. העיניים שלו לא עזבו אותה.
"את יודעת, סאם" הוא אמר לפתע, משתמש בשמה הפרטי. "יש ידע… ויש אחריות. ש שאלות שלא נועדו לקבל תשובה. לפעמים עצם החיפוש מספיק כדי לשנות מסלול שלם."
סאם הביטה בו, ספק מבולבלת ספק סקרנית.
"אז מה אתה מנסה לשנות?"
"אני פה רק כדי לעזור לך" הוא אמר בשקט והניח את הדף על השולחן. ליד הבקבוק.
מיכאל נאנח, כאילו כל זה היה רק שלב מקדים. הוא שלף תיק דק מתיק הצד שלו – תיק מסמכים בגוון שחור־כחול – והניח אותו על השולחן. בתנועה מדויקת, שלף מתוכו שלושה דפים מודפסים והניח אותם מולה, אחד־אחד.
תמונות.
סאם הביטה – תחילה בחשד, ואז בעיניים מתרחבות.
הראשונה הייתה צילום לילה, גרגרי, מתוך מצלמת אבטחה, שמראה את צללית גופה זוחלת בפתח תת־קרקעי מתחת לרגלי הספינקס.
השנייה – תמונה נוספת, ברזולוציה גבוהה יותר, מציגה אותה עומדת לצד קיר מסותת, ידה נוגעת באבן. היא זיהתה את עצמה לפי החולצה.
השלישית – תקריב של ג'אמיל. הוא נראה חיוור, עיניו מושפלות, כאילו צולם אחרי חקירה.
"את יודעת מה העונש על חדירה לשטח ארכיאולוגי סגור?" שאל מיכאל בקול יבש, כמעט ענייני.
היא שתקה.
"עד שנתיים מאסר במצרים, לא כולל קנס, שלילת גישה – וגם, כמובן, שלילת מוניטין מדעי, אקדמי, בין־לאומי."
הוא לא נשמע כועס. הוא לא הרים קול. הוא נשמע כמו מישהו שמקריא סעיף מתוך ספר נהלים.
"אני לא כאן כדי לאיים עלייך" המשיך מיכאל, עיניו נחות עליה באותו שוויון נפש בלתי אפשרי. "אני כאן כדי לוודא שאת מבינה את המצב. ואת ההשלכות."
ואז, בטון חד מעט יותר:
"יש גבולות שצריך לדעת לשמור. את חצית אחד מהם. לא רק מבחינת החוק - אלא מבחינת מה שאסור לדעת."
היא לא השיבה. בפעם הראשונה הרגישה שמדובר ביותר מעונש. יותר ממאסר.
משהו עמוק יותר. סמוי. כמעט דתי.
מיכאל הביט בה רגע נוסף, ואז שאל – כמעט ברכות: "אז מה את חושבת שמצאת שם?"
סאם השעינה את מרפקיה על השולחן, נושמת עמוק. "אם אתה כל כך חכם... תגיד לי אתה."
חיוך קצר נמתח בזווית פיו. "לא צריך להיות כזה חכם כדי להבין מה את מחפשת. את משאירה עקבות בכל מקום שאת מגיעה אליו."
הוא השתהה, נותן למילים לשקוע, ואז הוסיף:
"ומה אם את באמת צודקת?  ומה אם כל מה שחשבת – מדויק?  מה את חושבת שיקרה אז, סאם?"
הוא לא חיכה לתשובה.
"את באמת מאמינה שתוכלי לעמוד מול ארגון מהסוג הזה?"
היא הביטה בו. בפעם הראשונה היא הישירה מבט לתוך עיניו.
הוא לא איים – לא ישירות. אבל המשמעות הייתה ברורה.
זו לא רק עבירה. זו חצייה של קו, ובפעם הראשונה האיום הרגיש לה ממשי.
מיכאל המתין מספר שניות לפני שהוציא דף נוסף מהתיק, הפעם הדף היה כמעט ריק.
"יש לך שתי אפשרויות ווינסטון."
הוא דיבר באיטיות, כאילו מקריא הצעה של חוזה.
"הראשונה: את נשארת כאן, נעצרת רשמית, עומדת למשפט ונושאת בתוצאות.
השנייה: את חוזרת למלון. לא יוצאת ממנו. ותוך ארבעים ושמונה שעות את עוזבת את מצרים."
היא חיכתה רגע. הביטה בו כאילו מצפה לעוד.
כששום דבר לא הגיע, היא אמרה בשקט: "נראה לי שאתה לא ממש משאיר לי הרבה אופציות."
"להפך" אמר מיכאל וחייך, כמעט בהתנשאות. "אני משאיר לך בדיוק שתיים."
הוא שלח את ידו אל הבקבוק, אולי כדי לקחת אותו, אולי סתם לסמן שהשיחה תמה.
ובתנועה המדודה הזו,  השרוול שלו התרומם מעט.
פרק כף היד שלו נחשף. על העור, חקוק בדיו כהה, היה קעקוע ברור.
 כוכב. שמונה קודקודים. סימטריים. גאומטריים.
העין שלה נמשכה לשם בלי שליטה.
 לא קישוט. לא אופנה.
 סמל.
הוא ביצע לעברה מחווה קטנה עם הבקבוק ואמר "אל תשכחי לשתות"
ויצא.
---
חלק שני: 987 דולר

סאם חזרה למלון עם רדת הערב. הרחובות בקהיר הלכו ונרגעו, אבל הסערה שבה לא שכחה. בכל פעם שעצה את עינייה היא נזכרה, במדרגות התחנה, באבק שעל נעליה, במבט של השוטר שלא מצמץ.
היא עלתה לחדר בצעדים מדודים, הניחה את התיק על המיטה מבלי להביט בו, והתיישבה מול החלון. הספר Origins of the Sphinx עדיין בידיה, אך פתאום נראה ריק מתוכן. דמותו של הספינקס שעל הכריכה נראתה עכשיו כמי ששופטת אותה בדממה. 
היא הביטה לעבר האופק, ניסתה לראות את קווי הפירמידות – אבל מהחלון הזה, הן היו נסתרות. רק הדממה המדברית ולחישה קלה של רוח על לחייה.
"מה אתה מסתיר ממני?" לחשה אל הספר.
הטלפון שלה צלצל.
 "היי, מאיה" היא ענתה בקול עייף.
 "מעולה! איך במלדיבים?"
 היא קפאה.
 "אני… אה… אני לא במלדיבים. אני בקהיר."
 "מה?!"
 מאיה נשמעה המומה, אבל מיהרה להתעשת.
 "אז אולי תקפצי לבקר את אליוט" אמרה מאיה, בקול נינוח, כאילו זה הדבר הכי טבעי בעולם. "אמרתי לך שהוא בטורקיה."
סאם נאנחה, הניחה את הטלפון על השולחן. השיחה הסתיימה – אבל ההרגשה המוכרת של ספק וחוסר מנוחה ליוותה אותה כמו צל. היא פתחה את אתר הטיסות, בדקה טיסות חזרה לניו יורק. התוצאה הייתה מדכאת: המושב הקרוב ביותר – בעוד ארבעה ימים.
היא סגרה את הלפטופ, נשענה אחורה, ובהתה בתקרה. השעות חלפו באיטיות כבדה.
לקראת ערב, כשהחדר כבר התכהה, היא פתחה את רשימת אנשי הקשר. האצבע שלה ריחפה מעל השם: אליוט גרין. היא התלבטה. אם תתקשר – זו התחייבות. לבסוף נאנחה, ולחצה.
אליוט ענה אחרי שני צלצולים.
 "ווינסטון! איזה כבוד. חשבתי שאת מתעלמת ממני."
 היא צחקה קלות, חסרת הומור.
 "שמעתי שאתה בטורקיה."
 "כן, ואני שמעתי שאת בקהיר. נראה שאנחנו מתקרבים אחד לשני."
 היא עצרה.
 "מי סיפר לך את זה?"
 "יש לי את הדרכים שלי."
 הוא צחק. היא לא.
 "לא בטוח שזו המילה שהייתי משתמשת בה."
 "נו, אז למה התקשרת, סאם?"
היא שתקה רגע.
 "אני חושבת להגיע לטורקיה."
 "ובמקרה… לגובקלי טפה?"
 היא עצמה עיניים.
 "אני עדיין לא בטוחה."
 "אם ככה, למה את עדיין על הקו?"
הוא שתק לרגע, ואז הוסיף, כמעט בלחש:
 "אני כאן עכשיו. בדיוק חשפנו אזור חדש. את חייבת לבוא."
 "אני לא יודעת… זה פשוט לא היה בתכנון שלי."
 "טוב, תעדכני. ואם תחליטי – אני אדאג שיאספו אותך מהשדה."
היא ניתקה. לא רצתה לשמוע עוד.
הלילה ירד על קהיר. היא ישבה שעה ארוכה בלי לזוז. בסופו של דבר – היא פתחה שוב את אתר הטיסות. כרטיס מקהיר לגזיאנטפ – 987 דולר. יותר ממה שיש לה. הרבה יותר.
"987 דולר. כמעט כל מה שנשאר מהחסכונות שלה. אצבעה רעדה מעל 'אישור'. היא עצמה עיניים – וזכרה את המילים של סטיוארט: 'את מחזיקה את זה בידיים שלך'.
היא לחצה.
העולם לא התפוצץ. רק הדממה של המלון, וצליל מייל אלקטרוני – 'הכרטיס שלך אושר'."
 "הכרטיס שלך אושר."
היא עצמה עיניים. היד שלה רעדה. אבל הפעם – היא לא נסוגה.
למחרת בבוקר, היא קמה מוקדם. ארזה. ירדה ללובי, תיק אחד בלבד. המונית כבר חיכתה.
הנהג, גבר מבוגר עם עיניים עמוקות, הסתובב אליה.
"לאן?"
"אל השדה."
"חוזרת הביתה?"
"לא. טורקיה. גובקלי טפה."
הוא לא שאל עוד. רק חייך. חיוך קטן – כולו הבנה. או אולי… סוד. ואז לחש, כמעט לעצמו:
 "גובקלי טפה… את יודעת מה יש שם, על האבנים?"
היא שתקה.
"רק אללה יודע את הסודות שלהם."
היא הפנתה מבט אל החלון. ניסתה לחייך. אבל משהו בטון שלו – בפשטות הזו – צרב בה.


פרק 20 – הצללים של גובקלי טפה 


חלק ראשון: הנחיתה בגזיאנטפ
המטוס שלה נחת בשדה התעופה גזיאנטפ אוגוזלי (Gaziantep Oğuzeli Airport). החום היבש של דרום טורקיה מכה בפניה של סאם ברגע שהיא יוצאת מהטרמינל. המולת הנוסעים, השיחות בטורקית ברקע וריח הקפה שנישא מהדוכנים הקרובים ממלאים את האוויר. בקצה האולם היא מבחינה בבחור צעיר המחזיק שלט קטן שעליו כתוב בכתב יד: "Samanta Winston". הוא נראה לה נרגש מדי.
"שלום! אני עומאר״ הוא אומר בחיוך רחב ומושיט את ידו ללחיצה. "אליוט שלח אותי להביא אותך."
סאם מהנהנת ותופסת את ידית המזוודה שלה. "הוא לא יכול היה להגיע בעצמו?"
"יש לו עבודה באתר״ עומאר משיב בלהט ומוביל אותה אל הרכב. "אבל אני שמח מאוד להסיע אותך! אני לומד ארכיאולוגיה באוניברסיטת איסטנבול, וזה כבוד עבורי לדבר עם חברה של אליוט."

הם יוצאים משדה התעופה ופונים לכביש המהיר O-52, המוביל מזרחה לכיוון העיר סנליורפה (Şanlıurfa). הכביש רחב ומודרני, עם נופים של שדות חקלאיים ועצי זית משני הצדדים. לאחר כחצי שעה של נסיעה, הנוף מתחיל להשתנות. השדות הירוקים מתחלפים בנופים צחיחים יותר, עם גבעות נמוכות ואדמה חומה-צהבהבה.

עומאר ממשיך להרצות בהתלהבות, אבל הפעם הנושא שלו הוא לא גובקלי טפה. "את יודעת״ הוא אומר בטון נלהב, "אליוט הוא פשוט גאון. הוא אחד החוקרים הכי מבריקים שפגשתי בחיי. הוא מכיר את כל הפרטים הטכניים של האתרים האלה. זה פשוט מדהים!"

סאם שותקת, מביטה מהחלון בנוף הצחיח של דרום-מזרח טורקיה, גבעות טרשיות ושדות צהבהבים חולפים על פניהם. היא כבר שמעה דברים כאלה מעמיתים אחרים, אבל משהו בהתלהבות הבלתי פוסקת של עומאר—ובעיקר העובדה שהוא לא הפסיק לדבר על אליוט—הוציא אותה מדעתה.

"הוא גם ממש נחמד" עומאר ממשיך, כאילו לא שם לב לשקט שלה. "כשהוא מדבר איתך, אתה מרגיש שהוא באמת מקשיב. פעם הוא אפילו הזמין אותי לקפה אחרי הרצאה, רק כדי לדבר על המחקר שלי. מי עושה את זה?"
"ומה כבר מצאת שם?" היא שואלת, מנסה להסיט את נושא השיחה מאליוט.
"מצאנו חריטות של סמלים, חיות, וצורות גיאומטריות״ הוא עונה ועיניו נוצצות בהתלהבות. "אבל את יודעת מה הכי מדהים? איך הוא הצליח לחבר בין כל החלקים האלה ולהגיע למסקנות כל כך מעמיקות. הוא פשוט גאון!"

סאם משתדלת לא לגלגל עיניים. היא כבר קראה את כל המחקרים של אליוט, והיא יודעת שהוא טוב, אבל ההערצה הבלתי פוסקת של עומאר מתחילה להרגיש כמו רעש רקע. סאם לוקחת נשימה עמוקה ומביטה שוב בחלון. היא מקווה שהנסיעה תסתיים בקרוב.

לאחר שעתיים של נסיעה, הכביש הצר מתחיל להתפתל במעלה גבעה. הנוף הופך ליותר הררי, עם סלעים גדולים וצמחייה דלילה. ואז היא רואה את זה—גובקלי טפה.

מתוך המרחק, האתר נראה כמו טבעת של אבנים ענקיות, חצי קבורות באדמה. המונוליתים האדירים, שסודרו בדיוק גיאומטרי, התרוממו אל השמיים כמו עדות אילמת למאמץ על-אנושי. ברור היה שמישהו השקיע אינספור שעות בחציבתם, בעיצובם ובהובלתם למקום הזה.

הסלעים, בצבע אפור-צהבהב, נראו כמעט חיים באור השמש השוקעת, צלליהם הארוכים משווים להם מראה מסתורי עוד יותר. מעבר לאתר, המרחב נפתח לשדות ריקים המשתרעים עד לאופק, כאילו העולם סביבו נשכח בזמן—אך האבן דיברה, סיפרה סיפור עתיק, מסר שהוטבע בכוח ובמאמץ אנושי מכוון.


המכונית נעצרת, וסאם יוצאת החוצה, שואפת עמוק את האוויר החם והיבש. המקום נראה עתיק יותר מכל מה שסאם ראתה בחייה.
אליוט מביט בה, הבעת פניו ניטרלית, אך בעיניו יש שמץ של שעשוע.
"מכל האתרים הארכיאולוגיים בעולם, היית חייבת להופיע בדיוק בשלי?"
סאם לא מגיבה מיד. היא בוחנת אותו, תוהה אם הוא מתכוון לזה כהקנטה או שמא יש משמעות עמוקה יותר למילים שלו.
"לא חשבתי שאני אגלה אותך כאן״ היא אומרת לבסוף בקרירות, כאילו לא קלטה את הרמיזה.

חלק שני: גובלקי טפה
בלי לבזבז זמן, הוא מסמן לה לבוא אחריו. הם חוצים שביל צר עטוף ברשתות הצללה מאולתרות, ויורדים בגרם מדרגות חצוב באבן, שמוביל אל תוך שקע טבעי באדמה. חום האבן עולה מבעד למדרגות, כאילו האתר עצמו עדיין לוהט מזיכרון קדום.
מול עיניהם נחשף הלב הפועם של גובקלי טפה: עשרות מונוליתים עצומים ניצבים זה מול זה במעגלים מושלמים, כאילו מישהו סידר אותם לפי תבנית שנשמרה רק בזיכרון הכוכבים.
האבנים מתנשאות לגובה שלושה מטרים, חלקן נוטות קדימה כאילו מבקשות ללחוש סוד. כל עמוד מעוטר בתחריטים – לא סתם ציורים, אלא עקבות תודעה חקוקים בסלע: נחש מתפתל מלמעלה כלפי מטה, קווי גופו יוצרים זיג־זג שמזכיר ברק יורד מן השמים.
לצידו, זאב עם פה פעור משקיף אל האדמה.
במרחק מטרים ספורים – ציפור גדולה פרשה כנפיים, ראש שלה מופנה כלפי מעלה, כאילו קלטה את התנועה.
סאם עוצרת, עיניה מתמקדות בתבליטי הנחשים. אבל משהו בהם שונה. הם לא נראים כמו סמלים של פחד או תקיפה. הם רבים, משתלשלים בזה אחר זה מהחלק העליון של האבן, כאילו ירדו מהשמים מבלי לדעת לאן פניהם. לא נחש אחד, אלא שלושה נחשים, כאילו תודעה שנפלה ונשכחה.
היא ממלמלת: "הם לא זוחלים. הם יורדים... כאילו נפלו מהשמים."
ראשים מופיעים גבוה – צרים, מחודדים, מעוצבים כמעין ראשי חץ. נחשים מרובים יורדים מהם בזה אחר זה, גופם מתפתל מטה בשישה סיבובים מדויקים, והזנבות של כמה מהם נוגעים באותה דמות חרוטה – דמות פשוטה, כמעט סכמטית, שמושיטה יד כאילו בכניעה או קבלה.
"הם לא פחדו מהנחשים״ היא לוחשת, ואז עוצרת. מבטה ננעל על הקווים החדים, התבנית החוזרת, הכיוון הברור מלמעלה למטה. היא מתקנת את עצמה, כמעט בלחישה: "לא... אלה אחרים. הם לא שליחים. הם סימן. סימון של אזהרה."
אליוט לא עונה. הוא רק מהדק את אחיזתו בתיק שלו, עיניו מביטות בסלעים כמו מי שכבר ראה את זה עשרות פעמים, אבל עדיין לא הבין הכול.
סאם פותחת את המחברת.
היא רושמת בכתב קטן ודחוס:
"נחשים יורדים מהשמים – סמלים של סכנה?"
משב רוח קל מניע חלקיקי אבק מעל לאבן, והיא תוהה אם זו הייתה המטרה של כל זה – לא להשאיר מבנה, אלא להשאיר כוונה.
עיניה סורקות את המונוליטים העצומים, בוחנות כל פרט בתבליטי האבן. ואז היא מבחינה במשהו. סמל חקוק באבן – H מושלם, ושני עיגולים משני צדדיו.
היא עוצרת, מעבירה את ידה באוויר מעל התבליט, כאילו מלטפת אותו מבלי לגעת. משהו זז בה מבפנים, תחושה של הדהוד מוכר, כמו שורת שיר ששכחה שהיא יודעת.
והזיכרון מכה בה.
הקלסר המרופט מקהיר – הצילום הישן שפרופ’ סטיוארט הראה לה. כתובת לווייאנית שנמצאה בכָּרכּמיש, פחות ממאה ק״מ צפונה מכאן. הסמל הזה הופיע שם.
סמל הירוגליפי לווייאני, שפרושו "אלוהים", שנכתב לפני שלושת אלפים שנה. אבל עכשיו הוא כאן.
במקום שמתוארך ללפני 11,600 שנים.
"אלוהים..." היא ממלמלת. "הם חקקו את השם שלו באבן."
הלב שלה דופק מהר יותר. זה לא אמור להיות כאן.
אליוט ממשיך לדבר מאחוריה, אך משהו באקוסטיקה של המקום גרם לקולו להדהד ולהתפוגג לתוך הרוח כאילו בא ממקום אחר, לא שייך לרגע הזה.
"את רואה את זה?" הוא אומר ומניח יד על אחד העמודים. "לא מדובר רק באומנות. זהו זיכרון. הצפנה של משהו שהם רצו לשמר."
סאם מתקרבת, עיניה נעות בין האבנים והאבק. "מה אם…" היא מתחילה, קולה כמעט לוחש. "מה אם התרבות שבנתה את זה לא נעלמה? אולי היא פשוט הוסתרה?"
אליוט מרים גבה, כמעט מחייך. "את לא הראשונה ששואלת את זה."
היא מרימה אליו מבט. "למה אתה אומר את זה?"
"כי יש מקום נוסף."
היא קופאת לרגע. "עוד אתר?"
אליוט מהנהן. "דרומה מכאן. קרהן טפה. לא שמעת עליו?"
היא מנידה בראשה לשלילה.
"זה אתר אפילו קדום יותר״ הוא ממשיך. "אבל, בניגוד לגובקלי טפה, הוא לא כוסה באופן מלאכותי. הוא פשוט ננטש, כמו שהכול פשוט ננטש. כאילו מישהו החליט שהגיע הזמן ללכת."
"או שמישהו גרם להם לעזוב בבהלה״ היא אומרת בשקט. "האתר הזה לא ננטש. הוא נקבר. במכוון. בשכבות אדמה דחוסה. כאילו רצו להסתיר משהו. לטשטש עקבות."
סאם בולעת רוק. התחושה שחשה מאז שהגיעה לכאן מתחדדת כעת.
"הם לא בנו את זה בשבילנו״ היא לוחשת. "אולי הם בנו את זה למישהו אחר, שלא הגיע. ואז הם קברו את זה כדי שאף אחד לא ימצא."
אליוט מביט בה. לרגע נדמה שהוא עומד לומר משהו ואז השתתק.
הוא מחייך, כמעט מעריך את הדרך שבה היא חושבת. "את לא תמצאי כאן תשובות״ הוא מוסיף. "גובקלי טפה הוא רק חלק מהסיפור."
סאם מזדקפת, מבטה נחוש. "אז אני צריכה לנסוע לקרהן טפה."
"את לא יכולה״ אליוט משיב מיד, חד.
היא מקמטת את מצחה. "למה לא?"
אליוט מניד בראשו, קולו שקט אך חותך. "את לא מבינה. האזור שם לא בשליטה מוחלטת של הממשלה הטורקית. יש שם חמושים, קבוצות טרור, הברחות נשק. זה לא מקום לחוקרים בודדים עם מחברת. את חושבת שתוכלי להיכנס לשם עם מונית ולחקור בשקט? את לא תגיעי רחוק."
היא שותקת לרגע, בולעת את המידע, אבל עיניה מתכווצות. היא לא נסוגה – להפך.
סאם לוקחת נשימה עמוקה. "זה רק גורם לי לרצות את זה יותר״ היא אומרת בשקט.

פרק 21 – נחש הזעם והאימה 


חלק 1 - נינזו
״זה השלב שאנחנו נפרדים״ אמר אליוט החל ללוות את סאם לכיוון החניה.
"אז… מה דעתך על מה שראינו היום?" אמר בחיוך
סאם עוצרה והישירה מבט "למה סיפרת לי על קרהן טפה? הייתי בטוחה שאתה תרצה להסתיר ממני שלא אסע לשם"
החיוך נמחק מפניו, אבל הפעם הוא לא היה רגוע. "דיברת עם מאיה לאחרונה?"
השאלה תפסה אותה לא מוכנה. "לא מספיק," הודתה לבסוף.
"היא מתגעגעת אלייך," אמר. "היא ניסתה להתקשר."
"אני יודעת," ענתה. "הייתי קצת… עסוקה."
הם המשיכו לצעוד עוד רגע בשקט. ואז הוא עצר.
"אנחנו מאורסים."
היא לא הגיבה מיד. ידעה, שכחה לברך, כעסה על עצמה. לבסוף אמרה, "מזל טוב."
"זה כל מה שיש לך לומר?" קולו היה שקט, אך חשוף.
"אני שמחה בשביל מאיה."
"ולא בשבילי?"
סאם משכה בכתפיה והפנתה את גבה. 

אליוט וסאם המשיכו לצעוד בשביל המתעקל סביב מעגל האבנים הדרומי, כשפתאום סאם קפאה במקומה.
״תראה״ לחשה, אצבעה מוּשטֶת לעבר שלוש דמויות ארכאולוגים עם אתי חפירה, ממהרים לכסות את אחד העמודים האפורים בשכבת עפר, כאילו מיהרו למחוק עדות שטרם נחשפה.
"מה הם עושים?" היא שואלת את אליוט בחשדנות.
"שימור. הם סיימו לתעד את העמוד״ משיב אליוט בנימה עניינית. "הם מכסים אותו כדי שלא יפגע מפגעי האויר."
אבל משהו בטון שלו לא יושב לה. סאם עזבה אותו עומד על השביל  והחלה מתקדמת לעברם בלי לחכות לאישור. מביטה מקרוב בעמוד שעדיין היה חצי-חשוף, ואז היא קופאת במקומה. חרוט באבן העתיקה, מתגלה סמל שלא אמור להתקיים:
זוג חיות מנומרות, גופן נחשי וכנפיהן פרושות כמו אלה של עיטים קדומים, עומדות במעין דו-קרב קפוא. בין טופריהן, מתנשא עמוד אבן מעוטר – ושני נחשים זהים מלופפים סביבו במחול ספירליים, יצירה כה מושלמת עד שהיא מזכירה סליל כפול של DNA.



המראה כל כך לא תאם את התקופה. האישונים שלה התרחבו כשהתקרבה לתבליט. 
״אליוט…״
ידה רעדה כששלפה את המחברת, כאילו הגוף שלה הבין עוד לפני המחשבה.
"זה נחש הזעם והאימה של נינזו... אל הידע והרפואה" היא מלמלה "התבליט הזה... הוא לא אמור להיות פה, ובטח שלא בתקופה הזאת."
הסמל הזה תועד רק אלפי שנים אחר כך, במסופוטמיה, באיקונוגרפיה של עידן הברונזה המאוחר. היא חקרה אותו, וכתבה עליו את הדוקטורט שלה. היא מכירה כל וריאנט של הדימוי הזה.
והנה הוא פה, עתיק בהרבה.
היא מתקרבת באטיות, מתעדת  במחברת כל בליטה, מתעכבת על כל קו שנחקק באבן. ואז עוצרת.
משהו בתנוחת היצורים נראה לה שונה ממה שהכירה.
"הם לא מגנים. הם סוהרים" היא לוחשת לעצמה. "הם שומרים עליו שלא יברח."

פרק 22 - קרהן טפה 


חלק ראשון - שיחה לקהיר
סאם נכנסה לחדר המלון, הדלת נסגרת אחריה בקליק רך. האור הקר של הניאון מהרחוב חדר מבעד לחלון הגדול, מטיל השתקפות מעוותת של דמותה על רצפת הפרקט המבריקה.
משהו עדיין לא הסתדר לה.
הארוחה עם אליוט הייתה אמורה להרגיע אותה, או לפחות לתת לה מושג ברור יותר לגבי הכיוון שלה. במקום זאת, היא יצאה משם עם עוד יותר שאלות.
היא חלצה את נעליה ופסעה לכיוון החלון, מביטה למטה על העיר. הרחובות של גזיאנטפ עדיין פעלו, אך בשקט שונה מזה של קהיר, לא היה כאן את אותו כאוס מאורגן, אלא משהו קר יותר, מחושב יותר.
היא לגמה מכוס מים שהייתה מונחת על השידה ונשענה על החלון.
אם אני אחכה לבוקר, אולי אני אצליח לחשוב בהיגיון.
אבל היא כבר ידעה שזה שקר.
היא לא הייתה מסוגלת להירדם כשהמוח שלה זועק תשובות.
היא לקחה את הטלפון שלה, הביטה ברשימת אנשי הקשר שלה, ואז עצרה.
באמת? סטיוארט?
היא לא רצתה להיות זו שמתקשרת אליו. הוא היה תמהוני, בלתי צפוי, אקסצנטרי במידה שגרמה לה להטיל בו ספק בכל רגע.
אבל… הוא ידע יותר ממה שהוא הראה.
והיא הייתה חייבת תשובות.
היא נשמה עמוק, לחצה על המספר, והטלפון צלצל.
"הלו?"
"היי, פרופסור."
שתיקה קצרה בצד השני של הקו, ואז נשמעה נשיפה מהוססת.
"סאם ווינסטון״ קולו של סטיוארט היה רגוע, אך ניתן היה לזהות את העניין בו. "מפתיע… לא חשבתי שתתקשרי אליי בשעה כזו. מה קרה? התגעגעת לקשקושים הארכיאולוגיים שלי?"
"משהו כזה." היא השתהתה. "מה אתה יכול לספר לי על קרהן טפה?"
"או."
הפסקה. ואז צליל של כיסא חורק.
"עכשיו את מתחילה לשאול את השאלות הנכונות."
"אז תענה לי."
"את בטוחה שאת רוצה לדעת, סאם?"
"לא הייתי מתקשרת אם לא."
"טוב, אז הנה זה בא ״ הוא אמר, קולו השתנה והפך כבד יותר, כמעט כמו מישהו שמחליט לספר סוד שהוא יודע שאין ממנו חזרה.
"גובקלי טפה? קרהן טפה? אלה רק שני חלקים מתמונה גדולה בהרבה."
"כמה גדולה?"
"תריסר ערים. לפחות."
היא קפאה.
"תריסר?"
"12 ערים. לפני בערך 12,000 שנה. את רובן אפילו לא התחילו לחקור. את יודעת מה זה אומר, נכון?"
סאם בלעה רוק.
"אתה זה אומר שיש כאן משהו שמישהו לא רוצה שנגלה?"

"בדיוק.גובקלי טפה אינו רק אתר – הוא אתגר לכל מה שחשבנו שידענו. אוצר קבור שמאיים לשכתב את סיפור המקור של האנושות."
הוא השתתק לרגע, התקרב קלות אל המצלמה והציץ מעבר לכתפה, כאילו מנסה לוודא שהיא לבד. רק אז דיבר.
"זהו מגה טיוח ״ הוא אמר בקול עייף. "12,000 שנה של הסתרה. את יודעת כמה דורות זה? כמה אימפריות קמו ונפלו מאז? כמה שפות הומצאו ונכחדו, כמה אלים הוחלפו? כל זה והסוד עדיין שמור."
היא הרגישה שהחדר מתכווץ סביבה.
 "אני חייבת להגיע לשם."
"סאם ״ הוא נשען קדימה, קולו התכווץ, כמעט לחש. "אנשים מדברים על טיוחים של הכנסייה, על מסדרים סודיים מימי הביניים, על ארכיונים בוותיקן... אבל כל אלה,  הם תינוקות ליד זה.
 כל הסיפורים על האינקוויזיציה? הבונים החופשיים? האילומינטי?
 הם הגיעו אל הבמה בערך עשרת אלפים שנה אחרי שזה התחיל.
 את מבינה מה אני אומר לך?"
היא שתקה.
"זה לא טיוח רגיל. זה קוד שתכנתו בתוך התרבות עצמה. בתוך הדתות, בתוך המדע.
 כל מה שאנחנו מכנים 'היסטוריה' נבנה כדי לא לראות את זה."
עורה הצטמרר.  "ואתה אומר שהפפירוס..."
"זה לא רק פיסת קלף.
 זה סדק. סדק קטן שדרכו אפשר לראות את פיסה לא מצונזרת של ההסטוריה.
 עולם שאמור היה להישאר קבור."
"מי שומר על זה קבור?"
"אני לא יודע ״ הוא הודה. "וזה הכי מפחיד.
 כי אם אף אחד לא יודע מי – אולי זו כבר לא קונספירציה.
 אולי זו מערכת. משהו שמתחזק את עצמו,
 בלי שצריך מישהו שיפעיל אותו."
היא עצמה עיניים לרגע.  "אני נוסעת. לא משנה מה."
"אם את עושה את זה, תעשי לעצמך טובה אחת.  אל תסמכי על אף אחד שיראה רגוע מדי לגבי מה שאת מגלה.
 כי אם מישהו לא מזדעזע מזה… הוא כנראה ידע על זה מזמן."
"סטיוארט, אני לא מבקשת רשות."
"תראי…" קולו של סטיוארט הפך רציני יותר. "האזור שם… זה לא כמו כאן. זה לא רק חורבות וסודות. יש שם… כוחות שפועלים, ועדיין לא ברור למי יש את היד העליונה."
"מה זאת אומרת?"
"את חושבת שזה רק אתר ארכיאולוגי? יש שם חמושים. דאע"ש, אל-קאעידה, PKK, SDF, מיליציות טורקיות, רוסיות, אמריקאיות. הברחות נשק, מלחמות צללים… המקום הזה הוא יותר משדה קרב היסטורי. הוא שדה קרב מודרני."
היא חשה צמרמורת קלה.
"ואף אחד לא עושה שם חפירות רציניות?"
"אף אחד לא רוצה שהחפירות שם יתחילו."
סאם עצמה עיניים.
"אז אני צריכה דרך להגיע לשם."
"לא, סאם. את צריכה דרך להתרחק משם."
"סטיוארט."
שתיקה מתוחה.
ואז, אנחה.
"בסדר. תקשיבי לי טוב. יש לי קשר אחד שיכול לעזור לך. הוא בחור… בעייתי. אבל הוא מבין את השטח יותר טוב מכל מי שאני מכיר."
"מי זה?"
"אונור יילמאז. סוחר מקומי. מבריח. בחור שיודע לפתור בעיות."
"מבריח?"
"זה יותר טוב מלהיתקע במחסום של דאע"ש עם חיוך על הפנים."
"אני יכולה לסמוך עליו?"
"בוודאי! הוא חייב לי טובה. תגידי לו שאת חברה שלי ״ אמר סטיוארט. "הוא יקשיב לך."
סאם השעינה את מצחה על ידה.
"סטיוארט…"
"כן?"
"כי אני מאמין שיש בך את האומץ למצוא את התשובות."

חלק שני -  קרהן טפה
סאם פגשה את אונור יילמאז לפנות בוקר, בכניסה למוסך קטן בשולי גזיאנטפ. הוא נראה בדיוק כפי שתיארה לעצמה – גבר בשנות הארבעים לחייו, עור שזוף מהשמש, זקן קצר ומטופח ופנים מחוספסות של אדם שראה יותר מדי.
"אז את הידידה של סטיוארט?" הוא שאל, מדליק סיגריה ומביט בה בעיניים ספקניות.
"נכון ״ היא ענתה.
"וזה אומר שאת צריכה משהו ממני?"
"נסיעה לקרהן טפה."
אונור צחקק ולקח שאיפה ארוכה מהסיגריה. "את יודעת כמה אנשים ביקשו ממני לקחת אותם לשם? את יודעת כמה מהם חזרו?"
הוא הביט בה, מנסה לבחון אם היא תפחד.
"אני לא סתם חוקרת ״ היא השיבה בקור רוח, עיניה לא מרצדות. "אני חייבת לראות את המקום בעיניים שלי."
הוא המשיך להסתכל עליה רגע ארוך, ואז זרק את הסיגריה לרצפה ומעך אותה תחת מגף כבד.
"טוב, אם סטיוארט שלח אותך, אני מניח שזה חשוב. תעלי."
הוא פנה אל הרכב, ג'יפ טויוטה ישן ומאובק, הצבע שלו דהוי מהשמש הטורקית, אך המנוע שלו עדיין רעם בעוצמה כשסובב את המפתח.
סאם היססה לשנייה, ואז פתחה את הדלת והתיישבה במושב שליד הנהג. הדלת נסגרה בכבדות מאחוריה, ואונור הביט בה דרך המראה הפנימית.
"תגידי לסטיוארט שהחוב שלי אליו הוסדר."
הוא שילב להילוך, והמנוע נהם.
הג'יפ קפץ מעט על הדרך המשובשת כשהם יצאו מתחומי העיר. הכבישים הישרים של גזיאנטפ נעלמו מאחוריהם, ואת מקומם תפסו שבילי עפר צרים שהתפתלו בין סלעים נמוכים וגבעות צחיחות.

סאם הציצה בחלון הרכב בעוד הנוף סביבם החל להשתנות. האדמה נעשתה צחיחה יותר, טרשית, מלאה בגבעות נמוכות שהתמזגו עם קו האופק. השמש, שעמדה גבוה בשמיים, שלחה גלי חום מעל הקרקע, יוצרת אשליות קלות באוויר הלוהט.
אונור נהג בשקט, מבטו דרוך על הדרך הלא סלולה. השביל התפתל בחדות בין סלעים גדולים, כל פנייה מעלה אבק דק שנסחף מאחוריהם.
"אני לא רואה שום דבר ״ סאם אמרה לבסוף, מצמצמת עיניים בניסיון לאתר סימנים ראשונים לחפירה.
"את עוד מעט תראי ״ אונור השיב. "קרהן טפה לא בולט כמו גובקלי טפה. הוא מתחבא."

ואז, מעבר לעיקול הדרך—הם ראו את זה.
בין גבעות האבן, נפרש מולם מחנה חפירה מודרני: אוהלים לבנים, קבוצות של עובדים עם קסדות ומעילים בהירים, ומשאיות חונות בשולי השטח.
הם הגיעו.

אונור החנה את הרכב סמוך לאחד האוהלים. סאם יצאה החוצה, מרגישה מיד את גל החום הכבד שהכה בפניה. ריח אדמת הגיר הלח שהתרוממה מהאתר הזכיר לה, באופן מטריד, את הריח באתרים ארכיאולוגיים שבהם נחפרו קברים.
"לא בדיוק מקום נטוש ״ היא העירה, מסיטה משקפי שמש כדי לבחון טוב יותר את האתר.
"לא ״ אונור הודה. "אבל זה לא אומר שאין כאן סודות שאף אחד עוד לא גילה."

אליהם ניגש גבר בגיל העמידה, לבוש בגדי חפירה מלאי אבק, זקן עבה מעטר את פניו ועיניים אפורות-ירוקות ננעצות בהם.
"אונור! לעזאזל, חשבתי שהפסקת להביא לכאן זרים ״ הוא אמר במבטא כבד, אבל החיוך שנמרח על פניו הסגיר שהוא שמח לראות אותו.
"אני עושה חריגים לפעמים ״ אונור אמר. "ד"ר ארקין, תכיר את סאם ווינסטון."
הארכאולוג הניד בראשו, ואז הביט בה בחשדנות. "את חוקרת? עיתונאית?"
"דוקטור ווינסטון, ארכאולוגית מאוניברסיטת ניו-יורק ״ היא תיקנה.
ד"ר ארקין שתק לרגע, ואז משך בכתפיו. "טוב, אם כבר הגעת עד לכאן, את יכולה להצטרף אליי לסיור. אני מזהיר אותך. אין כאן עדיין ממצאים 'גדולים'. רק שאלות שאין עליהן תשובות."
"כל הסיפורים הטובים מתחילים ככה ״ השיבה סאם וחייכה.


***
כשהם נכנסו אל האתר עצמו, סאם חשה כיצד האוויר סביבם השתנה. הצורות הגיאומטריות של המונוליתים, חלקם עדיין קבורים חלקית באדמה, יצרו תחושה של מבוך קדום, מקום שנעזב בבהלה.
עמודי האבן כאן היו דקים יותר מאלה של גובקלי טפה, אך גובהם—שלושה מטרים לפחות—הקנה להם נוכחות מאיימת. השוני הבולט ביותר היה החריטות.
בגובקלי טפה, רוב התחריטים הציגו חיות—נחשים, שועלים, עקרבים.
אבל כאן? הפסלים היו בעיקר של בני אדם.
"זה מה שמייחד את קרהן טפה ״ ד"ר ארקין אמר, כשהם התקדמו בין האבנים. "פה אין כמעט חריטות של חיות, אין סצנות צייד. רק אנשים."
דמויות אנושיות חסרות הבעה.
ידיים מונפות בתנוחות טקסיות.
פנים חלקות, בלי עיניים.

סאם עצרה מול אחד הפסלים הבולטים ביותר, גוש אבן גדול, שעליו חרוטה דמות רזה, עם גפיים ארוכות מהרגיל, וראש עגול נטול תווי פנים.
"מה לעזאזל…" היא לחשה לעצמה.
"זה נמצא לפני שלושה חודשים ״ ד"ר ארקין אמר. "עדיין אין לנו הסבר."
"לא מצאתם דמויות כאלה בגובקלי טפה?"
"לא ״ הוא השיב. "וזה מטריד."

סאם התקרבה אל אחת החריטות.
דמות אדם ישבה בצליבה, וידיה הושטו קדימה, כאילו ביקשה משהו.
לצידה, היו תחריטים של נחשים רבים, גולגולות חצובות, וסמלים מעגליים.
מה קרה כאן לפני 12,000 שנה?
מי היו האנשים האלה? ולמה עזבו?
"יש לכם תיאוריה?" היא שואלת.
ד"ר ארקין נראה מהוסס. "אנחנו משערים שזו הייתה חברה בעלת היררכיה דתית חזקה, אולי עם פולחן של הקרבת קורבנות."
"אבל?"
"אבל…" הוא הביט סביבו, ואז לחש: "משהו לא מסתדר לנו כאן. נראה כאילו הם… נעצרו באמצע."
סאם מצמצה. "נעצרו?"
"לא מצאנו סימנים לקבורה יזומה כמו בגובקלי טפה. אבל גם לא מצאנו עדויות להתיישבות שבאה אחריהם. זה כאילו…"
הוא השתהה. "כאילו הם פשוט הפסיקו. נעלמו."

סאם מסתכלת סביב—ואז היא קולטת את זה.
הם עמדו באחת הזירות המרכזיות של האתר.
האור של אחר הצהריים הוטל בזוויות חדות, והצללים של המונוליתים נמתחו ארוכים על הקרקע.
ואז היא ראתה את זה. דמות עגולה, חקוקה על אבן שטוחה, עם גוף אנושי מוארך. אבל עם ראש שהזכיר משהו אחר.
היא הרגישה קור מקפיא בגבה. משהו כאן… לא היה נכון.
הדמויות האנושיות שכאן הן ללא עיניים וללא תווי פנים. שונות מכל מה שנמצא בגובקלי טפה.

למה זה קרה?
סאם ידעה שאין תשובות. אבל ההרגשה שלה אמרה לה שזה לא היה טבעי.
הם לא הלכו מכאן סתם ככה.

״מתחיל להחשיך. אני צריך ללכת״ אמר ד"ר ארקין וליווה את סאם ואונור אל מחוץ למתחם. ״ותיזהרו כשאתם נוסעים, יש פה לא מעט קבוצות חמושות״ .
״תודה על הסיור״ אמרה סאם ונכנסה לרכב.
הרכב זינק קדימה על הדרך הלא סלולה, מנער את סאם קלות במושב. היא הביטה החוצה, עיניה משתהות על הנוף הצחיח שנמתח מעבר לחלון. קרנהנטפה הלכה והתרחקה מאחוריהם, אך משהו בתוכה נותר תקוע שם.
סאם ישבה במושב האחורי של הרכב, עיניה תלויות בנוף המדברי החולף על פניה. השמש החלה לשקוע, צובעת את השמיים בכתום עמוק. היא לא דיברה. היא הייתה שקועה מדי במחשבות.
אונור נהג בשקט, עיניו דרוכות על הדרך הלא סלולה.
"משהו מטריד אותך ״ הוא אמר פתאום, שובר את הדממה.
"יותר ממשהו אחד ״ סאם השיבה, ידיה משולבות בחיקה.
"אני מניח שהסיפור עם קרהן טפה לא יעזור לך לישון בשקט בלילה."
"זה לא רק זה ״ היא הודתה. "אני פשוט מנסה להבין מה לעזאזל ראיתי שם. יש תחושה שאני מחמיצה משהו. כאילו כל מה שראינו שם הוא רק חלק קטן ממשהו גדול יותר."
אונור חייך חיוך קטן. "ככה זה תמיד עם האתרים האלה. הם נותנים לך יותר שאלות מתשובות."
סאם שתקה לרגע ואז אמרה, "זה מרגיש… שונה. בגובקלי טפה, התחושה הייתה שהאנשים שם רצו להעביר מסר, שהם השאירו משהו מאחור בכוונה. אבל בקרנהנטפה… זה הרגיש כאילו מישהו עצר אותם באמצע."
אונור הרים גבה. "תסבירי."
היא הרהרה לרגע, בוחשת במחשבותיה. "התחריטים. בגובקלי טפה הם מספרים סיפור—חיות, סמלים גיאומטריים, קווים ברורים. אבל בקרנהנטפה? הדמויות שם… הן היו שונות. כמעט אנושיות, אבל חסרות עיניים, חסרות הבעה. כאילו מישהו התחיל ליצור, אבל הפסיק לפני שסיים."
אונור נענע בראשו. "אולי זו רק האומנות של אותה תקופה."
"או אולי ״ סאם אמרה, קולה שקט יותר, "הם לא הפסיקו—אלא נעצרו."
הרכב היטלטל מעט על מהמורה בכביש, אבל סאם לא שמה לב. היא הייתה שקועה במחשבותיה.
"וזה מה שמטריד אותי ״ היא המשיכה. "אם קרנהנטפה באמת קדומה יותר מגובקלי טפה, ואם היא ננטשה… למה? למה דווקא כאן הם הפסיקו? ולמה בגובקלי טפה הם החליטו לקבור הכול?"
אונור שמר על שתיקה לרגע, מבטו ממוקד בדרך. "את יודעת, יש חוקרים שמאמינים שהמעבר מחברת ציידים-לקטים לחברה מבוססת חקלאות לא היה חלק כמו שאנחנו נוטים לחשוב. אולי הייתה תקופה של כאוס, אולי היה כוח מסוים שגרם להם לזוז, להתחיל מחדש."
"או אולי ״ היא אמרה בשקט, "משהו דחק אותם החוצה."
המילים נותרו תלויות באוויר לכמה רגעים.
אונור לבסוף משך בכתפיו. "זו הסיבה שאת כאן, לא? למצוא תשובות."
סאם חייכה קלות. "למצוא תשובות, ולהבין למה יש אנשים שלא רוצים שאעשה את זה."
היא השעינה את ראשה על המשענת, עיניה נודדות אל האופק. השמש שקעה מאחוריהם, וצבעיה הכתומים השתקפו בשמשת הרכב.

חלק שלישי – המחסום
השמש התחילה לשקוע מאחוריהם, והאור האחרון השתרע כמו להבה נמוכה על קו האופק. סאם ישבה בשקט במושב שלצד הנהג, ידה אוחזת את המחברת שלה בחוזקה. עמוד אחר עמוד, כמו מנסה להבין את הסודות הבלתי מפוענחים של הסימנים שנגלו לה ביומיים האחרונים: הדמות הכורעת, הנחש המשולש, העמודים הדוממים של גובקלי טפה. היא לא הצליחה להסיר מהם את עיניה.
היא עברה שוב על הסקיצה של הנחש המשולש. בגובקלי טפה, הנחשים היו אחרים – גולמיים, נוזלים כמעט, מתפתלים לאורך האבן כמו כוח בתנועה. לפעמים נכרכו סביב עצמם, כמו סמל אין־סופי, חייתי אך פתוח לפרשנות. אבל בקרָהן טפה… הם לא זזו. הם לא נשמו. הנחש שראתה כאן – שלושה ראשים, סימטרי מדי, קפוא – לא דיבר על זרימה. הוא דיבר על גבול. לא כזה שנחצה – אלא כזה שחסם. סמל של סוד. אזהרה. היא חשה את עורה מצטמרר, כאילו נגעה לרגע במשהו שאסור לדעת.
"מה את רושמת שם?" שאל אונור בלי להסיט את מבטו מהדרך.
"לא רושמת. מנסה להבין ״ היא השיבה.
היא סגרה את המחברת באיטיות, מניחה אותה על ברכיה. "יש שם משהו שמרגיש לא גמור. כאילו מישהו התחיל לגלף את הסיפור ואז… עצר. הפסלים האלה, בלי עיניים, בלי הבעה… כאילו בכוונה רצו שהם לא יראו ."
אונור משך בכתפיו. "יכול להיות. האזור הזה מלא דברים שמישהו לא רצה שנראה."
כמה קילומטרים חלפו בשקט. הדרך הפכה פחות סלולה, פחות מסומנת. האספלט התפורר לנתיב חצץ שהוביל למקום לא ברור. הנוף סביבם נעשה פראי, זר – גבעות חשופות, קווי חשמל שבורים, שקט מתוח שעטף את כל הסצנה.
"זה לא הכיוון לגזיאנטפ ״ סאם אמרה לבסוף, מבטה נעוץ בחלון. "אנחנו נוסעים מזרחה. היינו אמורים לחזור מערבה."
אונור לקח נשימה עמוקה. "כן... אני צריך לעצור בדרך. לאסוף משהו. כמה דקות. זה לא ייקח הרבה זמן."
אבל הדקות הפכו לחצי שעה. ואז לשעה שלמה. הם המשיכו לנסוע מזרחה, כל קילומטר נוסף מרחיק אותם מהכביש הראשי. הדרך נעשתה תלולה, מאובקת, ובלתי מוכרת. סאם הביטה החוצה, מתבוננת בנוף שהלך ונעשה פראי יותר – ואז הבינה: הם כבר מזמן לא בדרך הביתה.
סאם שתקה. משהו בקולו היה שונה. לא שקר – אבל גם לא אמת.
היא הביטה שוב החוצה. השביל הוביל לעמק צר בין שני רכסי גבעות. ממרחק, נראה כמו נקודת מעבר נטושה – מבנה בטון ישן, עמוד תאורה שבור, וסככת פח מתנדנדת ברוח.
ואז הם הבחינו בדמויות.
לבה של סאם החל להאיץ. משהו בנוף, בשקט – לא שידר שלווה. היא הצמידה את המחברת לגופה בשתי ידיה כאילו הייתה מגֵן דקיק, חסר תועלת. היא חיפשה במבטה משהו מוכר, אבל כל פרט סביבם הרגיש קפוא – כאילו השטח כולו עצר נשימה. הצללים התארכו, האור דעך, והדמויות שבאופק לא נראו ככפריים תמימים.
שלוש צלליות עמדו על הכביש במרחק – בתחילה נראו כמו מקומיים. אבל ככל שהתקרבו, סאם הבחינה שהדמויות חמושות. הנשקים בלטו בבירור על רקע האור הדועך. אחד מהם פסע כמה צעדים קדימה, הניף יד בביטחון, כאילו אין לו ספק שהם יעצרו.
הכביש הצר לא איפשר התחמקות. אונור האט באינסטינקט, אך מבטו היה דרוך. "אל תגידי מילה ״ הוא לחש. "תני לי לדבר. מעכשיו את לא מדברת."
כשהתקרבו עוד, התברר שזהו מחסום מאולתר – קונוס חלוד, רכב קטן חוסם חלקית את המעבר, וסככה קרועה מעל שולחן מתכת. השלטים היחידים היו מבטים.
אחד הגברים, בחור כבן עשרים, לבוש מדים ואוחז רובה, סימן להם בתנועה קצרה – לעצור ולדומם מנוע.
השיחה התנהלה בשפה שסאם לא הבינה – אבל הצלילים היו מוכרים. קורמנג'י, אולי – ניב כורדי ששמעה פעם באחד הסמינרים, משהו שלא הקשיבה לו עד הסוף. עכשיו הצלילים חזרו אליה, חדים ולא שייכים, כמו אזהרה.
הוא התקרב אל הרכב. מבטו התעכב על סאם. עיניו לא היו עוינות – אבל משהו בהן הסגיר שמדובר בסכנה. הוא אמר משהו קצר, חד. אונור ענה במהירות, בקול שקט מדי.
"מה הוא אמר?" לחשה סאם.
אונור לא ענה.
הגבר פתח את דלת הרכב שליד סאם. היא נרתעה לאחור.
"תצאי ״ הוא צעק באנגלית שבורה.
"תעזוב אותה, היא איתי ״ אונור התערב. "היא ארכאולוגית.אין לה מושג מה קורה פה."
הוא לא הספיק להשלים את המשפט. הקת של אחד הרובים נחתה על פניו. אונור נשמט הצידה, מסנוור מכאב. סאם קפאה. יד אחזה בזרועה, משכה אותה החוצה. היא ניסתה להתנגד, אך הכוח היה חד, ממוקד. עיניים נוספות עקבו אחריה.
ראשו כוסה בשק בד כהה והוא נגרר מהמקום. סאם רק הספיקה לראות את רגליו נגררות בחול, ואז הוא נעלם לתוך פתח במבנה הבטון הסמוך.



פרק 23 - סכר דג׳אלה 


חלק ראשון – החקירה
כשהכיסוי הוסר מעיניה, סאם נאלצה למצמץ. אור פלורסנט ריצד מתקרת החדר הנמוכה, והכאיב בעינייה. הקירות סביב היו עשויים בטון חשוף, מצולקים בקילופי טיח ישן. הריח – לחות, מתכת, משהו חריף יותר, אולי שמן מנועים – הכה בנחיריה בעוצמה. היא הייתה קשורה לכיסא מתכת, בלי משענת, כפות ידיה מאחורי גבה, פרקי אצבעותיה רדומים.
לפתע הדלת נפתחה.
הוא לא נכנס – הוא הופיע. כמו שחקן שפוסע למרכז הבמה. גבוה, שיערו שחור קצוץ, מבט חד. בגדי השטח שלו היו פשוטים, כמעט אנונימיים, אבל האופן שבו עמד... הוא לא היה חייל. הוא היה מפקד. הוא דיבר מהר, לא בקול רם, אבל גם לא בלחישה – אלא כמו מי שמצפה שיקשיבו לו, תמיד.
סאם לא הבינה, אבל היא זיהתה את השפה שהתנגנה בפיו: כורמנג'י, ניב ששמעה בסמינר קיץ באוניברסיטה – על מיעוטים במזרח התיכון. היא זכרה את המרצה. הוא דיבר ברצינות, אבל היא לא באמת הקשיבה. עכשיו, השפה הזו חזרה אליה כמו נזיפה שקטה ומדויקת .
בחור צעיר שנכנס אחריו עמד מעט מאחוריו בזווית החדר. הוא נראה מתוח. מדי פעם תרגם לאנגלית:
"מה את עושה פה."
סאם שתקה.
המפקד התקרב. הוציא משהו משקית פלסטיק מקומטת.
המחברת שלה.
הוא ניפנף בה כאילו הייתה פיסת ראיה. פתח אותה. דפדף באגרסיביות – ואז תקע אצבע באחד העמודים.
"זה! את! ציירת את זה?!"
הצעיר תרגם, וגופו של סאם התקשח עוד יותר. היא הרימה מבט. הציור של שלושת הנחשים היורדים מהעמוד בגובקלי טפה.
"זו סקיצה. מאתר קדום. ארכיאולוגיה."
המפקד סינן משהו בקורמנג'י. הצעיר לא תרגם. רק הניד בראש.
המבט שלו נפל עליה. ספק זעם, ספק פחד. סאם לא הייתה בטוחה מי מהם מפחד יותר – הם, או היא.
"למה את כאן? עם מי את בקשר? למה את רושמת את הסמלים האלה?"
היא ניסתה להישמע יציבה. "אני חוקרת. ארכאולוגית. אני לא שייכת לשום ארגון."
המפקד התקרב עוד צעד. היד שלו החזיקה את המחברת כמו כתב אישום. "זה הסמל שלהם. את לא אמורה לדעת שהוא קיים."
היא לא הבינה. "שלהם? של מי?"
"אל תתחילי לשחק. את לא מבינה באיזה צד את."
כשהוא סיים, סאם הבחינה לראשונה – שניים מהשומרים נראו שונים. צעיפים בצבע אחר. קמיע בצורת טווס מוזהב. היא ראתה את זה פעם – במוזיאון בלונדון, תערוכה על היזידים. הקול של אחד מהם היה שקט, מלודי. זה לא היה סתם ניב – זה היה טקס.
יזידים.
היא ניסתה לקשר. טאוס מלכ. הנחש הקדוש. שומר השער.
המפקד שוב הרים את קולו. הוא דיבר מהר, מלווה במחוות ידיים חדות. משהו בערבוב הזה בין סמל דתי לבין חשד מודרני היה מטריד. הם ראו בה איום – לא רק מרגלת, אלא מפרת איזון.
ואז הדלת נפתחה שוב.
גבר נוסף נכנס לחדר. אלגנטי. גבוה, מראה מערבי, לבוש חליפה שחורה – מקטרון כהה עם צווארון עומד. הוא לא דיבר בקורמנג'י. רק באנגלית. אנגלית בריטית רהוטה.
"שלום, אני מתנצל בשם העמיתים שלי."
החדר השתתק.
"אני מקווה שלא חווית יחס יותר מדי קשוח."
סאם לא ענתה.
הוא התקרב. עמד בדיוק בזווית בה אור הפלורסנט פגע בעיניו. הן היו חיוורות. מנותקות. הוא הסתכל עליה כמו חוקר מנוסה.
זה לא היה מבט – זו הייתה חקירה. והיא לא ידעה אם היא הנאשמת, העדה, או מה ההאשמות נגדה.
"שאלה אחת" הוא אמר. "אבל תעני בכנות. זה יקבע את ההמשך."
הוא הטה את ראשו, מחווה כמעט נינוחה – אבל עיניו נותרו מרוכזות.
"מה את יודעת על הדלת שנשכחה?"
משהו בקצב של המילים, בסידור שלהן, צרב את האוויר. זו לא הייתה שאלה. זה היה מבחן.
סאם הרגישה את הדופק שלה בגרון. "אני לא יודעת על מה אתה מדבר."
הוא שתק לרגע. לא מאמין – אבל גם לא מתרשם.
"אז את באמת חוקרת. או שזה רק הסיפור שאת מספרת לעצמך."
הוא לא עצר שם. המשיך.
שאל על המסלול האקדמי שלה. על המרצים.
האם קיבלה מימון מחוץ לאוניברסיטה. האם נסעה לאתרים שלא דווחו.
האם מישהו הכיר לה את הסמלים האלה לפני שבאה לטורקיה.
היא ענתה – חלקית. לא שיקרה, אבל לא הכל סיפרה.
והוא הקשיב לה – לא כאילו היא עונה לו, אלא כאילו היא נבחנת מול משהו שהוא כבר יודע.
הוא שאל אותה עוד שאלות. איפה למדה. אצל מי. האם עבדה פעם עם ממשלות. האם היא מקושרת לשירותים כמו שירות הביטחון הטורקי, המוסד או ה-CIA.
אחרי כשעה, הוא קם ויצא מהחדר. לא כמי שמרפה, אלא כמי שסיים שלב ראשון. הדלת נסגרה אחריו בשקט.
החוקר הקודם השיך להביט בה , מבטו הרגיש לה רך יותר מהקשיחות ששידר בתחילת החקירה.
היא לא ידעה מה זה היה, אבל משהו השתנה.
כעבור דקות – או אולי יותר – הדלת נפתחה שוב. הגבר המערבי חזר. הוא לא אמר דבר. רק הביט בשעונו, סגר אותו ברכות, ויצא שוב.
כשפנה לצאת, סאם ראתה לשבריר שניה את עורפו. הקעקוע לא היה דהוי, לא מוסתר. הוא היה חד, חרוט בביטחון. שני נחשים מלופפים, עיניהם צבועות באדום עז, מתפתלים זה סביב זה כמו חותם שנצרב בעורו.
הוא לא הסתיר אותו.להיפך – הוא נשא אותו בגאווה, כאילו רצה שתראה ותזכור.

חלק שני – הבריחה / הדרך חזרה

18.06.2020 –  05:35 בבוקר

זה לא היה חלום. הוא בקע פתאום, כמו מכה יבשה בתוך עצמותיה. פיצוץ – לא קרוב מספיק כדי לפגוע, אבל קרוב מספיק כדי לעורר פחד טהור.

סאם התעוררה בבת אחת. הכיסא שעליו הייתה קשורה כבר לא היה מקובע לרצפה. היא ניתקה את שאריות השרוך שכבל את ידיה, ידיה רעדו. החדר היה ריק. כיסא המתכת שעמד בקצה החדר, היה כעת מוטל על צידו. אחד הלוחות בקיר נראה כאילו נפרץ או נבעט החוצה. היא צעדה החוצה בזהירות לתוך מסדרון חשוך, נתמכת בידה על הקיר. המסדרון הסתיים בדלת ברזל פשוטה. היא נצמדה אליה, ואז פתחה לאט החוצה. 
בחוץ נשמעו קולות. נשימה. תנועה.היא פתחה לאט.

אונור עמד כמה מטרים מהמבנה.

חולצתו הייתה מקומטת וקרוע מעט. הוא נראה חבול, פצוע קלות בידו. שריטה עמוקה במצחו.
ניכר היה שפתיחת הדלת הפתיע אותו – אבל אז מבטו המודאג התחלף בהקלה. "חשבתי שאת מתה" הוא לחש.

הם לא חיבקו. לא דיברו הרבה. לא היה זמן.

הם הביטו סביב – מחסן נטוש, שדה פתוח, שחר שעולה לאט.לא הייתה תנועה. לא שמעו קולות. לא הייתה נפש חיה.

"הם עזבו" אונור אמר לבסוף. "משום מה, הם פשוט... נעלמו."

הם צעדו החוצה יחד. בזהירות. מבט לאחור – רק מבנה מתפורר מאחורי גדר חצי הרוסה.
מול הדלת, לא רחוק מהם, חנה הג׳יפ האפור של אונור. הוא נראה כאילו לא זז משם – מכוסה אבק, נטוש, שקט. המפתחות היו עדיין מתחת למושב.

הם לא דיברו בדרך.
שביל העפר התארך לפניהם כמו קו שאין בו קצה.
אונור הביט לצדדים בלי הפסקה – כל גבעה, כל עיקול, כל שלט דרכים גרמו לו להאט. לא מתוך זהירות של נהג – אלא כמו מי שפוחד לפגוש שוב מחסום. או משהו גרוע יותר.

וסאם – היא הייתה מכונסת בתוך עצמה.

כעבור זמן מה – כביש אספלט. חיים. רכבים.
אונור פנה שמאלה. הוא חצה את הכביש לנתיב הנגדי והחל לנסוע מערבה.
ואז – השיירה: שישה כלי רכב צבאיים, דגלים אדומים על מכסי המנוע. חיילים עם כלי נשק שלופים. כולם נעו בכיוון ההפוך.

אונור פתח את הרדיו.
מבזק חדשות קטעה את הדממה. הדיווח נשמע ברור ומדוייק, כאילו תוזמן לרגע שבו הופיעה שיירת הרכבים:

"ארגון הטרור PKK ביצע הבוקר מתקפת טרור על סכר דג׳לה" קרא הקריין בקול חד. "מטען הופעל בשעה 05:30 על תעלת ההשקיה הצפונית. אין נפגעים, אך נגרם נזק למתקן ההולכה." שחר ראשון על אזור הררי, נידח.

סאם בהתה בנוף שחולף על פניהם. היא לא דיברה. לא בכתה. רק חזרה על השעה בלב: 05:35.

היא אחזה במחברת כאילו הייתה קלף הצלה. היא לא פתחה אותה – רק לחצה אותה אל גופה, מגולגלת קלות, כאילו עצם המגע מגן עליה. הדרך הייתה שקטה, הנוף חלף כמו זיכרון שלא מתייצב. 
רק כשהופיע השלט הראשון עם המרחק לגזיאנטפ – משהו בה התרכך והיא הרשתה לעצמה להביט במחברת.
אז היא פתחה אותה. לאט. דף אחרי דף.

היא עברה על הציורים שתיעדה במחברת. ״מה כל כך הדאיג אותם״ חשבה לעצמה.
הנחש המשולש? הדמות הכורעת? החריטות שציירה רק כדי לא לשכוח?

ואז היא ראתה את זה.
שורה דקה, זרה, בכתב יד שאינו שלה – מתחת לציור של שני הנחשים המלופפים.

״נינזו?״

היא העבירה את אצבעותיה על המחברת מלטפת את המילה, מנסה להבין את משמעות הדברים. מה הם חיפשו? למה הסמל הזה כל כך הפחיד אותם? מה היא מחזיקה – בלי לדעת?
(חסר משפט חיבור…)

הדרך חזרה לגזיאנטפ הרגישה ארוכה בהרבה מכפי שהייתה. הנוף הפך אט־אט מוכר, כאילו חזרו מעולם אחר. סאם לא שאלה לאן נוסעים. אונור לא הסביר. הם רק נסעו – שני זרים עם יותר מדי שתיקות באמצע. השלטים הראשונים שהצביעו על העיר הופיעו אחרי כשעה, ואז סימני החיים התחדדו – תחנות דלק, תחבורה ציבורית, עולם שחזר להתנהל כרגיל.

כשהרכב עצר מול המלון שבו התאכסנה סאם, השקט ביניהם הפך כבד עוד יותר. היא אחזה בידית, אבל לא מיהרה לצאת. אונור נשען קדימה על ההגה, מבטו כבוי.

"תגידי לסטיוארט שמבחינתי החוב הוסדר" אמר "ושלא יפנה אליי יותר."

היא הנהנה. מילה לא נאמרה מעבר לכך.

היא פתחה את הדלת וירדה לאט. הדלת נטרקה מאחוריה, אבל הצליל נשמע מרוחק – כאילו שייך למקום אחר, לסיפור אחר.

היא לא הביטה לאחור.


חלק שלישי: הפריצה למלון
סאם חזרה למלון מותשת.
הנסיעה לקרהן טפה, המרדף המסוכן, המתח המצטבר—הכול העיק על גופה ועל מוחה. היא השליכה את התרמיל שלה על המיטה, חלצה את נעליה ופסעה מיד למקלחת.
המים החמים שטפו מעליה את אבק הדרך, אך לא את תחושת האיום שנדבקה אליה. היא ניסתה להירגע, להרגיש לרגע אחד נורמלית, אבל המחשבות רדפו אחריה גם מבעד לזרם המים.
לאחר שהתנגבה ולבשה בגדים נוחים יותר, היא החליטה לרדת למרכז המסחרי הסמוך. היא ירדה למטה לדוכן השווארמה, הזמינה מנה עם כל התוספות ופחית זירו. בזמן שהמתינה, הביטה באנשים סביב, מנסה לרגע לשכוח מהיום המטלטל שעבר עליה
היא עלתה חזרה לקומה שלה, המפתח בידה, וכשפנתה אל המסדרון—הלב שלה עצר לרגע.
הדלת של החדר שלה הייתה פתוחה מעט.
נשימתה נעצרה.
היא ידעה שהשאירה אותה נעולה.
תחושת סכנה התפשטה בגופה כמו גל קפוא. היא לקחה צעד אחורה, מביטה לכל עבר. המסדרון היה ריק. דלתות החדרים האחרים היו סגורות, ולא נשמעו צעדים.
לאט, בשקט מופתי, היא הניחה יד על הדלת ופתחה אותה מעט יותר, מציצה פנימה.
משהו כאן היה שונה.
התרמיל שלה היה הפוך על המיטה. הבגדים שהיו מסודרים במזוודה נפזרו על הרצפה, כאילו מישהו חיפש משהו מסוים. אבל הדבר החשוב ביותר—המסמכים—נעלמו. כל הדפים שהעביר לה סטיוארט, כל השרטוטים, כל התיאוריות – הכול נעלם.
הגרון שלה התכווץ.
היא הרגישה איך הפעימות בחזה שלה מואצות. זה היה פלישה אישית. מישהו ידע מה היא מחזיקה. מישהו רצה לעצור אותה.
אז היא הבחינה בזה.
פתק קטן, מקופל לשניים, הונח במרכז השולחן.
היא ניגשה אליו בזהירות, כאילו הוא עלול להתפוצץ בידיה.
פתחה אותו.
"את קרובה מדי."
המילים הללו ננעצו בה כמו סכין.
היא הרגישה איך האוויר בחדר הופך לכבד יותר, איך קירות החדר מתכווצים סביבה.
מי עשה את זה?
המחשבה הראשונה שעלתה בראשה הייתה אליוט.
הוא היחיד שידע על המסמכים.
 היחיד שיכול היה להשתמש בזה נגדה.
 היחיד שידע כמה קרוב היא באמת.
היא לקחה את הטלפון שלה וחייגה,  מתקשרת לאתר החפירות.
"הי. אני מחפשת את אליוט" היא אומרת בקול רועד אך נחוש.
"מי רוצה אותו?" עונה לה בחור עם מבטא גרמני כבד, כנראה אחד הסטודנטים במקום.
"זאת סאם. סאם ווינסטון."
"לא... לא נראה לי שהוא פה" אומר הקול בצד השני של הקו.
סאם מרגישה את החזה שלה מתהדק. היא יושבת על המיטה, ידיה רועדות, מנסה להבין מה לעשות הלאה. אולי היא טעתה? אולי זה לא אליוט? אבל אז היא שומעת את הסטודנט צועק, "הי אליוט, חברה שלך בטלפון!"
הקול של אליוט נשמע ברקע, רחוק ומעומעם. "מי זה?"
"סאם ווינסטון" עונה הסטודנט.
"הי, סאם" אומר אליוט.
היא מנתקת את הקו. אין לה מה להגיד לו, והיא מעדיפה כרגע לא לדבר עם אף אחד. הטלפון נשמט מידה אל המיטה, והיא נשענת אחורה, עוצמת את עיניה. המחשבות שלה מתרוצצות—מי פרץ לחדרה? למה אליוט משקר? ומה המשמעות של הפתק הזה? היא מרגישה מבודדת, לבד במלון הזר, עם תחושה שמשהו גדול ומסוכן מתקרב אליה, והיא לא יודעת איך להתכונן.
היא מביטה שוב בפתק, המילים "את קרובה מדי" צורבות בעיניה.
היא ניסתה להעמיד פנים שהיא יכולה לחשוב בהיגיון, שהיא יכולה לנתח את זה כמו תעלומה מדעית.
אבל במקום זאת—היא פשוט ישבה בקצה המיטה, מחבקת את עצמה, והדמעות זלגו בשקט.

פרק 24 - מה שפרופסור היימן לא סיפר 


חלק ראשון: מרינה איזבלה ד'אלמונטה
האור בספריית בובסט דעך עם שקיעת השמש, מטיל צללים זהובים על מדפי העץ הכבדים. ריח דפים ישנים ודיו מצהיב מילא את החלל.
סאם לא ישנה כל הלילה. לא אחרי מה שקראה.
"הדריאס הצעיר והיום הגרוע ביותר בהיסטוריה – עליית הים ב־60 מטר."
 הכותרת לא עזבה אותה.
היא ניגשה בצעדים חרישיים אל פרופ’ מרטין היימן, שעמד מול מדף עמוס כתבי עת היסטוריים, גבו אליה, כאילו לא הבחין בה.
 אך היא ידעה שהוא שמע אותה מתקרבת.
היא עצרה מאחוריו. נשמה עמוק. "מה אתה יודע על הדריאס הצעיר?" שאלה.
הוא השהה רגע, ואז הסתובב באיטיות. מבטו נפל עליה, והפעם לא היה בו לגלוג – אלא משהו אחר. דאגה מהולה באיפוק, כאילו הבחין שסכר מסוים נסדק.
"סאם…" קולו היה שקט. "יש דברים שגם אם את מגלה אותם, אני לא חושב שאת צריכה לשתף את זה עם כולם. אני אומר לך את זה כי אני דואג לך"
"אני לא מחפשת הגנה״ היא השיבה, עיניה נעוצות בו. "אני מחפשת אמת."
"ולפעמים״ אמר ברכות, "ההבדל בין אמת לסכנה דק יותר משתחשבי."
היא שתקה. הפעם, הוא לא ביטל את דבריה. הוא פשוט… נזהר. כאילו ידע דבר מה, אך בחר במודע שלא לשתף. לא מתוך זלזול – אלא מתוך ניסיון נואש לשמור עליה.
ואז נשמעו צעדים מעבר למדף.
דמות גבוהה, נשית. שערה השחור היה קלוע בצמה הדוקה שנפלה על כתפה, עיניה – אפורות-ירוקות, חדות כתער, סקרניות אך ממוקדות, כאילו כל פרט סביבן נבחן ונמדד. היא לבשה מעיל צבאי כהה של גוצ'י מעל חולצה לבנה עם צווארון מוגבה, מגפיים אלגנטיים אך פונקציונליים – נראית כמו חוקרת אקדמית שחדרה לשטח אויב, מוכנה לכל תרחיש.
היא נעצרה מול סאם. מבטה היה שקט אך חודר.
"סליחה״ אמרה, מבטאה האיטלקי רך אך נוכח. "את סאם ווינסטון?"
סאם הנהנה, מסוקרנת ודרוכה כאחד.
"נעים מאוד. אני  דוקטור מרינה ד'אלמונטה. סטיוארט אמר שכדאי לי לדבר איתך – הוא הזכיר שיש לך גישה לחומרים שלא פורסמו."
"סטיוארט?" סאם הפנתה מבט אל היימן. הוא הסיט את עיניו בחדות. היא הבחינה בתנועה הקטנה הזו – כאילו משהו בהזכרת השם, או באישה שעמדה מולה, נגע בעצב חשוף.
מרינה חייכה חיוך קלוש. "פגשתי אותו בכנס בפריז בשנה שעברה. לפני כמה ימים דיברתי איתו והוא סיפר לי על עבודת הדוקטורט שלך. אני חוקרת כתב שייתכן ויש לו קשר לנבואת הפרפר."
העורף של היימן התקשה. סאם הרגישה איך גופו התכווץ, כאילו האוויר סביבו השתנה.
הוא הסתובב לעבר מרינה באיטיות, והביט בה במבט שאי אפשר היה לפרש – שילוב נדיר של הכרה, פחד, וזעזוע כבוש.
"מניין את מכירה את המונח הזה?" שאל בקול נמוך, כמעט לוחש. היה זה קול של אדם שחשב שהשאיר משהו מאחור – ועכשיו, לפתע, המשהו הזה הופיע בדמות חיה.
מרינה לא השתהתה. "מהכתבים של מנזר סן מיגל״ אמרה, מבטאה האיטלקי רך אך ברור. "מקום קטן ונסתר, כמעט נשכח, בטנריף." היא שיקרה ברהיטות, כאילו האמינה כל מילה שיצאה מפיה. "מצאתי שם התייחסות לטקסט שנעלם מהמאגרים הוותיקניים במאה ה-17. היה שם סמל."
סאם שלפה את הטאבלט שלה, הציגה את התמונה של הפפירוס.
מרינה התקרבה, עיניה מתרחבות. "כן. זה בדיוק הוא. הם כינו אותו ‘דרך השניים’ – שער בין עולמות, או בין מציאויות."
היימן ניסה להתאושש. קולו חזר להיות חד: "זה סמל פגאני. לא משמעותי."
אבל מרינה לא נרתעה. קולה היה שקט, כמעט אדיב, אך כזה שלא הותיר מקום לספק.
"או שאתה פשוט לא מוכן להודות בכך שהוא חוצה תרבויות ותקופות. ולמה? מה בדיוק אתה מנסה להגן עליו?"
השתררה שתיקה. סאם הרגישה את הדופק שלה מתגבר. לראשונה זה זמן רב, היא הרגישה שהיא לא לבד ויש מישהי כמוה. מישהי שמבינה את הקצב, את הקוד, את הדחף הבלתי ניתן לעצירה לחפש אמת גם כשכולם אומרים לעצור.
"אני אשמח לראות את הכתבים שלך״ אמרה לסוף למרינה, בקול מלא סקרנות. סאם הפנתה מעט את גבה לפרופסור היימן. לא תנועה חדה או דרמתית, אלא תנועה קלה אך טעונה, כאילו ביקשה להבהיר למי מופנית כעת תשומת ליבה.
מרינה הביטה בה ארוכות, ואז הנהנה. "אבל לפני שאת רואה אותם, את צריכה להבין משהו. הכתבים האלה לא רק משנים את מה שאנחנו יודעים על העבר, הם גם יכולים לשנות את כל מה שאת חושבת על מה שעתיד לקרות."
היימן קפא במקומו, מבטו נעוץ בה ללא הרף. "זה שוב קורה״ חשב לעצמו, קולו הפנימי רועד מפחד. הוא כבר ראה את זה קורה – בדיוק כמו לפני שנים, בדיוק כמו מול מישהי אחרת. כל מה שנותר לו היה לעקוב במבט עייף כשסאם פנתה ללכת עם מרינה לעבר שולחנות הישיבה.

חלק שני: הסדר שבמסתורין
יומיים לאחר מכן, סאם התייצבה בלואר איסט סייד. הבניין – בן סוף המאה ה-19 – נשען על קיר לבנים צבוע באפור עמום.
 המרפסת הקטנה בקומה החמישית נראתה כאילו נגזרה מתוך גלויה אירופית ישנה,
 ועציצים קטנים עם פרחים אדומים ולבנים עיטרו את המעקה.
סאם הרימה את מבטה.
הפרחים היו מסודרים לסירוגין – אדום, לבן, אדום, לבן – כמו קוד צבעוני שמישהו תכנן בקפדנות. לא פריחה פראית, אלא יופי מרוסן, מתוזמר.
 וכמו מרינה עצמה – גם הפרחים האלה לא ביקשו להדהים, אלא להכריז בשקט: כאן הכול בשליטה. אפילו החיים.
סאם לקחה נשימה עמוקה, חצתה את הכניסה ונכנסה לבניין.
 הקירות היו מחופים עץ כהה, התקרה גבוהה, וגרם המדרגות העתיק התפתל מעלה במעקה ברזל יצוק.
במרכז הלובי עמדה מעלית ישנה – כלוב מתכת עם דלתות מסורגות שנפתחו ידנית, כמו שריד מעידן אחר. היא היססה לרגע, ואז משכה את הדלת הפנימית באיטיות. היא חרקה קלות.
המעלית הייתה קטנה, בקושי מקום לשניים, עם מושב עץ צר בצד האחורי ורצפה מחופה בריבועי שיש דהויים. לחצני הקומות היו מסומנים בכתב מיושן, והספרות נצצו קלות מתחת לאור עמום. היא לחצה על הכפתור לקומה החמישית. המנוע נהם חרש, והמתכת רעדה קלות כשהמעלית התחילה לטפס. היא הביטה דרך הסורגים ורואה את הקומות חולפות אחת אחרי השנייה. לרגע הרגישה שהיא עולה בזמן, כמו נכנסת לאזור שלא נועד להגיע אליו.
המעלית נעצרה בפתאומיות, ודממה השתררה. היא פתחה את הדלת ויצאה למסדרון.
מולה עמדה דלת עץ כבדה, צבועה בגוון אגוז עמוק.
מרינה עמדה שם, זקופה, כאילו ידעה בדיוק מתי להגיע לדלת – ולא שנייה לפני או אחרי.  היא לבשה חולצה בצבע שנהב, מכופתרת עד הסוף, מכנסי קנווס כהים, שערה קלוע לצמה דקיקה שנשענה על כתפה כמו קו מדוד. עגילי זהב מינימליסטיים נצנצו קלות לאור המנורה במסדרון.
החיוך שלה היה עדין – אך לא מתוק. לא מזמין, לא מתרפס.  חיוך של מישהי שיודעת דברים שסאם עדיין לא הכירה.
"בואי״ אמרה. קולה היה שקט, בטוח. "הכול מוכן."
סאם נכנסה ונעצרה.
הדירה של מרינה נראתה כמו שילוב בין מקדש לבין ארכיון סודי. לא הייתה בה שום אקראיות – לא קמט בסדין, לא ספר נטוי, לא כוס עם שפתיים. הכול עמד וניצב במרחקים מדודים, בזוויות בלתי משתנות, כאילו כל חפץ קיבל הוראות מדויקות לפני שהעז לתפוס את מקומו.
הספה, בגוון אפור פחם, הייתה מתוחה בקו מושלם, כאילו נמתחה בידי סרגל בלתי נראה. הכריות עליה מוקמו בקפידה של אדריכלית – לא מילימטר ימינה או שמאלה. העציצים – שלושה, בדיוק – הוצבו בקווים מקבילים, כאילו מחכים לפקודה לצמוח. השולחן, עשוי עץ כהה וישן, צוחצח עד כדי ברק, כאילו הוא ממתין לבדיקה מדוקדקת במסדר קפדני.
באויר היה ריח של לבנדר טרי, עץ ארז קלוי, וקצת, רק מעט – ריח של קלף ישן, כמו ספר שלא נפתח כבר עשרות שנים.
באותו הרגע, סאם לא יכלה שלא לחשוב על הדירה של מאיה – כאוטית, חיה, ססגונית. אצל מאיה הכול זז, דינמי, מתחדש. כריות נשמטו באקראי, ספרים נערמו לפי תחושת בטן, חלונות שהיו פתוחים לרוח בכל מזג אוויר.
מאיה הייתה רוח. תנועה, חום, אינטואיציה.
מרינה – קרח. חד, בלתי סלחני.
ובאמצע – היא.

סאם עצרה לרגע, תוהה. אם מאיה היא רוח, ומרינה היא קרח, אז מה היא? היא לא אש – לא בערה מספיק, לא הרסנית דיה. אולי אדמה. כן, אדמה. יציבה, סופגת, נושאת את משקל הדברים. משהו שמחבר בין רוח לקרח, בין תנועה לקיפאון. משהו שנותן בסיס, משמעות, הקשר. היא הרגישה את זה בגופה – את הכובד, את החוזק, את היכולת לשאת גם כשהכול מסביב מתפורר.

"את חיה ככה תמיד?" שאלה בלחישה, כמעט מהססת להפר את השקט המושלם.
מרינה חייכה, לא מהפה – מהעיניים.
"ידע הוא סדר״ אמרה בקול רך אך חד כתער. "ואי-סדר מסוכן."

​​"ותגידי… " היא שאלה, כמעט בצחוק, "המנזר הזה בטנריף... סן מיגל. הוא באמת קיים?"
מרינה נעצרה, חייכה חיוך קטן ומעט מרושע.
"המצאתי אותו״ אמרה. "לא רציתי לספר הכול להיימן. הייתי צריכה לבדוק אותו – וגם אורך."
סאם צחקה. "אז שיקרת לו."
"לא שיקרתי״ תיקנה אותה מרינה. "פשוט שלחתי אותו למקום שבו אין תשובות. רציתי לראות מה הוא יעשה בלי שליטה."

הרוח נשבה מהחלון הפתוח מעט, מזיזה קלות את הדפים שעל השולחן. הם רשרשו בעדינות,  כאילו מזכירים להן לשם מה הן התכנסו.
הן התיישבו ליד שולחן העץ, שעליו כבר נפרשו מפות, תצלומים, ומרכז הבמה –  עותק של ספר חנוך. צילום של מהדורה נדירה, כריכה מהוהה, דפים מצהיבים, אותיות עבריות עתיקות, מסולסלות. ניכר עליו שעבר הרבה ידיים – אך שרד הכל.
מרינה הרכיבה את משקפי הקריאה שלה. "זה החלק שצריך להכאיב כדי להבין."
הן התחילו לקרוא יחד.
"ויראו בני האלוהים את בנות האדם כי טובות הנה, ויקחו להם נשים מכל אשר בחרו..."
סאם עצרה. "זה לא סיפור אהבה. זה סיפור על הפרת גבולות."
מרינה הנהנה. "ועל שכר החטא."
הן שקעו בדממה ריכוזית. מדי כמה דקות, אחת מהן הייתה מצביעה על פסקה, מוסיפה מחשבה, שולפת מסמך נוסף. חקירה – תגלית – מחשבה – תגלית נוספת.
כאילו צוללות אל עבר קרקעית נשכחת.
מרינה שלפה תצלום של קטע מהתאוגוניה של הסיודוס.  "פרומתאוס העניק לאדם אש, ונענש. שוב – מתנה מסוכנת, ואחריה עונש נצחי."
סאם נזכרה בתבליט ישן. היא הטאבלט שלה ואחרי חיפוש קצר היא פנתה למרינה "האנונאקי – מסופוטמיה. לימדו אותנו לוח שנה, מתמטיקה, אסטרונומיה… ואז נעלמו."  היא הציגה צילום בשחור לבן של תבליט בבלי, בו נראה האל אנליל מורה לאדם לחרוט סימנים על לוח אבן.
מרינה: "ובהודו – האסורות. ישויות חצי-אלוהיות שהעניקו ידע, הובסו בידי הדווה. שוב אותה תבנית."
 היא הצביעה על סמל משולש שהתנוסס מעל ראש אחת הדמויות.
סאם: "אז אם הסיפורים האלה חוזרים בכל תרבות – אולי זה לא רק מיתוס."
מרינה הביטה בה ארוכות.  "אם כך, אז השאלה היא לא כבר אם זה קרה.  אלא – למה מישהו עשה כל כך הרבה כדי לוודא שלא נדע שזה קרה."
השתררה דממה.
סאם בהתה בעמוד פתוח בספר חנוך, קימטה את מצחה. ואז הרימה את מבטה.
"את יודעת שזה לא טקסט שהיינו אמורים לקרוא״ היא אמרה. "הוא נמחק בכוונה מהקאנון היהודי. חכמי דת ניסו להעלים אותו לפני אלפיים שנה."
מרינה הנהנה. "יותר מדי שאלות, יותר מדי הקבלות. נפילים, חטאי הידע, עונש מהשמיים... זה לא נוח, אז העלימו אותו."
"וככל שאנחנו קוראות״ המשיכה סאם בלחישה, "זה מרגיש פחות ופחות כמו מיתוס – ויותר כמו הד של זיכרון רחוק."
סאם הביטה בעיניה של מרינה ושאלה "למה את עושה את זה, מרינה? את לא מחפשת תהילה. את לא מנסה לפרסם ספר או לייסד תיאוריה… למה את בכלל מעזה לפתוח את הדלת הזו?"
מרינה הסירה את משקפיה. היא לא ענתה מיד. כשהשיבה, קולה היה שקט, מדוד, כמו כל שאר חייה.
"לא יודעת. אולי כי לא כל אחד יכול לשאת את מה שמתגלה בקצה הדרך הזו. אבל אני מחפשת מישהי שילך איתי עד הסוף. לא רק סקרנית. לא רק אמיצה. מישהי שתדע מתי לשאול – ומתי לשתוק."
סאם שתקה. ואז הנהנה.
בפעם הראשונה מזה זמן רב – היא לא הרגישה בודדה.
היום הסתיים. מרינה וסאם קבעו להמשיך למחרת.
חלק שלישי: הסמל שבשחקים
שעות הצהריים המאוחרות.
סאם חצתה את הרחוב הצר, שקית נייר חומה אחוזה בידה. היא הביאה איתה ארוחת צהריים, אוכל סיני ארוז בקופסאות קרטון, עם מקלות עץ תחובים בחלקן העליון. זו הייתה בחירה מוזרה בהתחשב בסביבה הסטרילית של מרינה, אבל היא ידעה שמרינה כנראה לא הייתה טורחת להכין אוכל לעצמה.
היא עלתה במעלית המוכרת, הברזל חרק קלות כשדלת הסורגים נסגרה מאחוריה. כשהגיעה לקומה החמישית, הדלת של מרינה כבר נפתחה – כאילו חיכתה לה בדיוק באותו הרגע.
"מה הבאת?" שאלה מרינה, מרימה גבה קלה כשעיניה נפלו על השקית.
"משהו שונה מהרגיל״ חייכה סאם, מניחה את השקית על השולחן.
"אני מניחה שלא מדובר בטופו מאודה ושום דבר עם יותר מדי רוטב״ אמרה מרינה, פותחת בזהירות את אחת הקופסאות עם קצות אצבעותיה.
סאם צחקה, קולה מתגלגל בחלל המדוד של הדירה. "לא בדיוק. אבל אם הצלחת להתמודד עם כתבי מסופוטמיה, אני בטוחה שתתמודדי גם עם נודלס ברוטב סצ'ואן."
מרינה לא השיבה מיד, אך הבעת פניה התרככה. היא פתחה את הקופסה, והתיישבה אל השולחן.
האור הרך שחדר מבעד לוילונות נשפך על הדפים העתיקים.
 הדירה הייתה שקטה. רק רחש דפדוף הדפים נשמע.
סאם ומרינה ישבו בגב זקוף, מביטות בטקסטים העתיקים כאילו מישהו עלול לצאת מהם בכל רגע.
מרינה הצביעה על קטע מתאוגוניה של הסיודוס.
"האלים ירדו מן האולימפוס, ובני האדם קיבלו אש מידו של פרומתאוס – ואז החלה קללתם."
סאם הטתה את ראשה.
 "זו תבנית חוזרת. אל. או שליח – שמעניק ידע, ואחריו... חורבן."
מרינה חיפשה בין המסמכים שעל השולחן ושלפה הדפס של תבליט בבלי, מצורף לתרגום מודרני מתוך כתבי ההיסטוריון ברוסוס.
 במרכזו הופיעה דמות מוזרה: גוף דג, פנים אנושיות, זרועות דקות שבצבצו מתחת לקשקשים.
"זהו אוֹאַנֶס״ אמרה מרינה. "לפי ברוסוס, הוא יצא מהים עם שחר, והביא לבני האדם את כל מה שנדרש לציוויליזציה: כתיבה, חוק, מתמטיקה, אדריכלות. כל יום לימד – ובלילה חזר אל המים."
סאם קימטה את מצחה.
 "יצור חצי-דג, חצי-אדם... נשמע כמו משל."
"משל, אולי״ השיבה מרינה, "אבל תראי כמה פרטים יש בו. שמות, תאריכים, מקצועות. יש פה יותר מדי תאורים רק בשביל אלגוריה פשוטה. וכמו תמיד, בני האדם מקבלים את הידע מבחוץ במתנה."
היא העבירה אצבע איטית על שולי הדף, כאילו כדי להרגיש את המשמעות.
"מהים, מהשמים... תמיד משהו שמגיע מעבר לגבול. תמיד מישהו שלא שייך – ומביא משהו שהעולם לא מוכן אליו."
סאם התבוננה בעמודים ״מוזר שהוא כמעט ולא מוזכר בפנתאון השומרי-אכדי״  ואז הוסיפה "אולי זו לא מיתולוגיה. אולי זה… תיעוד מעורפל. אבל מה שבטוח זה, שבשלב מסויים הוא הביא לאנושות כמות גדולה של ידע…״
״ואז מישהו כאילו דאג להמעיט או למחוק את הזיכרון שלו!" השלימה מרינה את המשפט של סאם, כאילו משהו פתאום התחוור לה.
סאם הרימה את עיניה. "אז יש לנו דפוס שחוזר בכל תרבות עתיקה. ישות שבאה מבחוץ – מהים, מהשמים – מעניקה ידע, ואז נעלמת."
***
הדפים התפזרו על השולחן באור היום הדועך.
מבעד לוילונות הכבדים, קרני שמש אחרונות ליטפו את הההדפסה של קלף העתיק, והאותיות החרוטות עליו הבהיקו קלות, כאילו מנסות לספר סוד שלא רצה להישאר חבוי.
השעה כבר הייתה מאוחרת. אור אחרון נשבר על גבי המדפים, ונבלע לאטו באבק שבאוויר.
הן המשיכו לחפור ולבחון את המיתוסים העתיקים, עוברת בין לוחות מסופוטמיים, תרגומים מיתולוגיים, קטעים סתומים מספרים עתיקים.
לפתע שתיהן קפאו. קול עמום נשמע מעבר לדלת – כאילו צעדים נבלמו ברגע שנשמעה התזוזה הקלה שלהן.
מרינה קמה ראשונה. לאט, בשקט. סאם בעקבותיה.
הן פתחו את הדלת. המסדרון היה ריק.
המסדרון היה ריק, אך הצללים על הקירות נראו כאילו הם זזים בעצמם, מתפתלים כמו יצורים חיים. זה היה רק האור מהמנורה בקצה המסדרון שהבהב קלות, כאילו מנסה לומר להן משהו אך לא מצליח.

סאם נאנחה. אולי זה רק הדמיון. אולי סתם שכן. אבל תחושת ההפרעה לא נעלמה.
"כבר מאוחר" אמרה. "ניפגש מחר בעשר בבובסט."
מרינה הנהנה, אך עיניה נותרו נעוצות במסדרון, כאילו היא מחפשת משהו שלא ניתן לראות. 'תיזהרי,' לחשה בשקט, 'אנחנו לא לבד.'
סאם ירדה במעלית, שקית המסמכים בידה. גופה היה עייף אך מחשבותיה  לא הפסיקו להתרוצץ בראשה. שאלה רדפה שאלה,  דוחקת אותה ומביאה עמה שובל של מחשבות ורעיונות חדשים. 
היא פסעה אל הרחוב, והתחילה ללכת. מדי פעם היא שמעה צעדים מאחוריה, אך כשהסתובבה, לא ראתה דבר. רק הצללים הארוכים של הרחוב נמתחו מאחוריה, כאילו הם עוקבים אחריה במרחק בטוח.
היא האיצה צעד, חצתה את הכביש, ואז האטה שוב. לרגע נדמה היה לה שהוא יודע לאן היא תלך אחר כך. אולי אפילו לפני שהיא עצמה יודעת.
מעבר לרחוב, בצל פנס כבוי, עמד גבר עם מעיל כהה. הוא לא נע, לא נעלם. רק הביט.
היא המשיכה ללכת – כאילו לא ראתה אותו. אבל היא נשאה איתה את מבטו שליווה אותה.

.

פרק 25- צעד ראשון אל מעבר למדע 


חלק ראשון: הקירות מדברים בשקט
היא חזרה לדירה מבלי לומר מילה. כל הדרך ליווה אותה המבט ההוא — לא רודף, לא מאיים, פשוט דבוק בה, כאילו נשאב פנימה יחד איתה. אולי זה היה מקרי. אולי סתם עובר אורח. אבל המחשבה הזו לא באמת שכנעה אותה.
האור היחיד בדירתה היה זה של המסך. סאם ישבה על הרצפה, רגליים שלובות, כוס קפה שחור ולח שבקושי נגעו בה. הטמפרטורה כבר ירדה לשבע מעלות, אבל היא לא הדליקה חימום. היה בזה משהו שקט ומתוח — כאילו הקור עצמו שומר עליה דרוכה.
המסך ריצד. חלון אחרי חלון, אתר אחרי אתר — כל אחד נראה כמו העתק מצולק של קודמו. סמלים קודרים, טקסטים מסורבלים, ותצוגות שהרגישו יותר כמו זיכרון ישן מאשר ממשק אמיתי. ככל שהעמיקה, התחושה התחדדה: היא לא גולשת עוד. היא שוקעת לתוך מציאות חבויה, כמעט נשכחת, מקום שבו הכול מעורפל – ובכל זאת נושא אמת שמבקשת להתגלות.
לא מאגרי מידע רגילים – הפעם היא שייטה במעמקי האינטרנט: פורומים חשוכים עם ממשקים מיושנים, קבצים מוצפנים, דפים שבהם אפילו הסמלים נראו כאילו צוירו ביד רועדת.
"הם ידעו על זה לפני שגובקלי טפה נחפרה בכלל."
"השמות האמיתיים של הנפילים? ראי ב'כתבי עזריה'."
"הדריאס הצעיר לא היה אסון – הוא היה מנגנון."
סאם עצרה.
המילה חזרה שוב ושוב באתרים האלה.

מנגנון.
לא מטפורה. לא מיתוס. מנגנון.
היא נשענה לאחור.
הדופק שלה עלה בלי סיבה ברורה.
זה לא היה רק מה שנאמר – זה איך שזה נאמר.
לא בצעקות. לא בלהט.
בשקט. כאילו הכותב ידע שברגע שתקרא, זה כבר לא ישתחרר ממנה.
באחד הקישורים, הוצג קובץ PDF להורדה – בלי סיסמה, בלי הגנה. רק אזהרה מטושטשת מתחת:
 “מסמך למטרות מחקר בלבד – אין לשתף.”
היא לחצה.
הקובץ נפתח, איטי מהרגיל, שורותיו מבולבלות, כאילו התרגום עבר דרך עשר שפות לפני שהגיע אליה.
 הכותרת הייתה:
 "אמת אסורה – 11,600 שנה של חורבן מתוזמן״
 הדף הראשון טען שחורבן התרבות הקדומה לא היה תוצאה של תופעת טבע – אלא פעולה יזומה של אלה ששרדו.
 שבני האדם קיבלו "מתנות" – מתכת, כתיבה, תרופות – אבל זה תמיד הגיע עם מחיר שבני האדם שילמו.
 היא דפדפה בו במהירות, לא שמה לב לזוהר הקל שהבהב לרגע בשורת המשימות.
 בזמן שקראה, משהו אחר התרחש מאחורי הקלעים — בשקט, בלי אזהרה.
כמה שורות הועתקו אוטומטית לתיקיית הטיוטות שלה. קובץ קטן נוסף הופיע זמנית בזיכרון, ואז נעלם.
סאם לא הבחינה בזה.
היא פתחה תיקייה במחשב – שמרה כל מסמך, כל תמונה, כל רמז.
חלק שני: חיפוש מחתרתי
המחשבה הראשונה שעלתה בראשה הייתה אליוט. היא כבר פנתה אליו בעבר כשחיפשה מקורות מידע לתזה שלה. אבל הפעם זה לא היה רק מחקר. משהו בה היסס. הקשר ביניהם תמיד היה עטוף במרחק מנומס, ואפילו עכשיו - אולי במיוחד עכשיו, היא לא יכלה לדמיין את עצמה פונה אליו. זה לא היה המקום. ולא הזמן.
בחוסר ברירה, היא התחילה לדפדף ברשימת אנשי הקשר. האצבע שלה נעצרה על שם אחד - גרג לארסון. חוקר ותיק, שתמיד חייך יותר מדי, התעקש לזכור פרטים קטנים שלא נאמרו לו, ונגע בקלות בשיחה גם כשלא הייתה סיבה.
הוא מעולם לא אמר את באופן ישיר, אבל סאם לא שכחה את התחושה ההיא - כשפלרטוט מתחפש לדאגה מקצועית.
אולי הפעם, היא חשבה, ההתלהבות שלו תוכל לעבוד לטובתה. או לפחות, לא להסתבך איתה.
היא הביטה בצג המחשב, מחשבותיה רצות מחפשות נתיב חדש. הקור מהחלון הפתוח שמר אותה עירנית.
** אולי פניה לג׳אמיל  במקום מרינה… ***
ערב לפני, מרינה הזכירה לה בטון אגבי על משהו שנקרא tor – "אם באמת תרצי לחקור משהו שהעולם לא אמור לראות, זה המקום להתחיל ממנו״ היא אמרה אז, כמעט בצחוק.
סאם לא צחקה.
עכשיו היא מנסה להיזכר מה מרינה אמרה. משהו על דפדפן מוצפן בשם Tor. היא מוחקת את ההיסטוריה, משנה את ההגדרות שלא ישמרו כלום. היא לא בטוחה אם זה מספיק — אבל זה יותר טוב מכלום. לוקח לה זמן להבין איך לפתוח את הדפדפן מבלי שיקפצו לה הודעות שגיאה עמומות. כשהכל סוף־סוף מוכן, היא נושמת עמוק. אצבעותיה קצת רועדות. היא מקלידה על האפליקציה.
ואז, כשהמערכת עולה, היא נכנסת דרך שער מוצפן לרשת האפלה.
היא התחילה עם Haystak. מנוע חיפוש כבד, טכני, שזורק לעברך הכול בלי סינון. בהתחלה הופיעו רק לינקים לסחורות גנובות, מסדי נתונים מודלפים, חשבונות טלגרם של האקרים. אבל אז התחילו לצוץ דברים אחרים — עדויות שקטות מעולמות שלא נועדו להתגלות: מסכות פולחניות, לוחות אבן חצובים, תצלומים מטושטשים של חפצי קבורה שנבזזו מאתרי חפירה ונמכרו בשוק האפור. כל פריט סומן במחיר — ובקונה ששתק.
 היא הרגישה שהיא גולשת במדרון לא לה. זה לא מה שחיפשה. לא חפצים. לא שווקים.
 לבסוף, חזרה ל־Ahmia. הממשק פרימיטיבי, תוצאות מוגבלות — אבל משהו שם הרגיש... פחות מלוכלך. יותר אמיתי.
היא התחילה לחפש. לא מילות מפתח מסודרות – רק שברי מושגים שצברו משמעות בינה לבין עצמה: "אסון מתוזמן", "מנגנון חורבן", "הדריאס הצעיר", "קלף", "נפילים".
 רוב התוצאות היו שבורות. קבצים פגומים, שרשורים ריקים, פורומים שקרסו מזמן. חלק מהקישורים הובילו לשום מקום, אחרים לדפים שנטענו ואז נכבו, כאילו מישהו התחרט ברגע האחרון. הדפדפן נתקע שוב ושוב, כאילו גם הוא לא בטוח אם ראוי להמשיך.
 אחרי שעה של חיטוט – היא כמעט וויתרה. ואז זה קרה. לא חיפוש מדויק, אלא דווקא חוסר הדיוק – ההקלדה המהירה מדי – שהובילה לפגיעה.
ואז זה הופיע. פוסט קצר, בלי כותרת, וטקסט שבלט על המסך כמו מילות לחש של קסם שחור:
 "The real cataclysm wasn’t natural. It was designed."
 ללא תמונות, ללא קבצים מצורפים, ללא תגובות. רק שתיקה דחוסה בין השורות.

 סאם קראה את המשפט שוב, הפעם בקול רם כמעט. השם — Ordo13 — נצרב אצלה מיד.
 היא התחילה להקליד את אותו שם שוב ושוב, בגרסאות שונות. מחפשת. אולי זה אדם. אולי כת. אולי טעות בתרגום

היא ניסתה שילובים שונים של השם, החליפה אותיות, שינתה סדר – ושום דבר. אחרי שעה ארוכה של חיטוט מתיש, היא כמעט וויתרה. אבל דווקא כשהקלידה מהר מדי, ברגע של חוסר דיוק – זה קרה, האצבעות שלה פגעו והיא הקלידה 0rdo_13. טעות קטנה, אפס במקום O. פתאום — שורת תוצאות חדשה התגלתה, כאילו משהו חיכה לה מאחורי מסך מוסתר.
 לא פוסט. פורום. תחום נשכח ברשת — עוסק במה שהם קראו לו "Out-of-place artifact" או בקיצור "OOParts" חפצים שהופיעו מוקדם מדי.
 הוא כתב שם. לא הרבה, לא ישיר  אבל ההודעות נשאו את השם הזה. וכולן הסתיימו באותו סימן מוזר: כוכבית כפולה ואותיות RV032.
 לא קישור. לא חתימה. רק שתיים. כמו קוד, או חותם.
קוראת מאמר נוסף שלו:
"מנגנון ההשכחה" הוא קורא לזה. "זה לא היה סוף – זה היה אתחול."
ואז – ליד השם שלו, הופיע סימן ירוק.
 הוא מחובר. עכשיו.
סאם נרתעת לרגע, היד שלה קופאת מעל המקלדת. אבל משהו בה דוחף קדימה.
 היא לוחצת על השם. פותחת חלון הודעה.
וכותבת:
"אני לא בטוחה אם זה המקום הנכון... או אם אתה בכלל אמיתי. אבל אני מחפשת תשובות.
 מה זה אומר — אתחול? מי מפעיל את זה?"
ההודעה נשלחת. היא רואה את הסמן נעלם — הוא קרא אותה.
 כמה שניות של שקט.
ואז תגובה.
אמוג’י אחד. כוכב נופל.
 זה הכול.
היא מקלידה שוב, הפעם מהוססת פחות:
"למה אתה מתכוון?
 זה קשור לדריאס הצעיר? למשהו שקרה אז?"
אין תגובה.
 הסימן הירוק כבה.
 הוא נעלם.
—-
"דמיינו רצועת אדמה שטוחה, עשירה בציד ובמשאבים, שחיברה את בריטניה ליבשת. כשהקרחונים נמסו, היא לא הייתה רק גשר – היא הייתה מלכודת. משום שבדיוק בשל גובהה הנמוך, עליית המים לא השאירה לה סיכוי. בעוד במקומות אחרים התרבות יכלה לסגת – כאן, היא טבעה"
—---
חלק שלישי: המטאור
למחרת, היא חוזרת שוב לאותו אתר.  מקישה 0rdo_13 בשורת החיפוש — אבל כלום. "משתמש לא קיים", נכתב באדום. הפורום עדיין שם. ההודעות הישנות עדיין נטענות. אבל השם שלו — נמחק. כאילו מעולם לא היה שם. סאם נושמת עמוק. ואז היא שואלת את עצמה: האם אני מתחילה לראות דברים שלא קיימים? או שאני פשוט מתחילה לראות את מה שתמיד היה שם?
היא פותחת לשונית נוספת, מתוך אינטואיציה — ובודקת פוסט ישן, אחד שהיא לא נגעו בו שנים. שם, בתגובה חדשה מהלילה: שם משתמש אחר — Sh3sS0ng.
שורה אחת בלבד בתגובות: "האם את מתחילה לשמוע?"
היא ממצמצת, מביטה במסך, כאילו מחכה למשהו שלא תדע לזהות.
 רק עייפות. רק רעש לבן בראש.

היא מקריאה לעצמה את השם — Sh3sS0ng.
שיבוש של She’s Song? או אולי She Sings?
משהו נשמע אישי מדי.  כאילו מישהו כותב לה… עליה.
היא כמעט כותבת תגובה — ואז זה קורה.
מייל חדש.  בלי נושא. בלי שולח. בלי חתימה.
 בשורת הנושא – כלום. בתוכן – שורה אחת:
"Meteor. Greenland."
המייל לא הגיע דרך Gmail.
 לא היה נושא. לא שולח. רק שורה אחת בגוף ההודעה.
 אבל רגע לפני שהיא סוגרת, העין שלה קולטת את שם המשתמש.  קטן, אפור, קבור בשורת התצוגה:
 Sh3sS0ng.
סאם עוצרת נשימה. היא מחפשת רמז. משהו. משהו שיסביר למה היא קיבלה את זה. ולמה דווקא עכשיו.
ואז — זה מכה בה.

המכתש. גרינלנד.
התיאוריה שזעזעה את חוקרי ההיסטוריה של האקלים.
מטאור אחד, שפגע בכדור הארץ לפני כ־12,800 שנה.
גל חום עצום, שריפות ענק — ואחריהן עידן קר חדש: הדריאס הצעיר.
היא רואה את זה מול העיניים:
קרחונים נמסים. ימים עולים.
תרבויות קדומות על קו החוף נמחקות בין לילה.
לא רעידת אדמה. לא שיטפון.

משהו אחר... משהו מתוכנן.
אבל עכשיו — זו לא רק תיאוריה. זה רמז.
היא נזכרת במה שכתב Ordo13:
"זה לא היה סוף — זה היה אתחול."
ומילה אחת חורקת בתוכה:
מנגנון.
אולי זה לא היה רק מטאור.
אולי מישהו היה אחראי לזה.
הטלפון רוטט על השולחן. שיחה מזוהה כ"לא נודע". היא עונה – שקט. ואז ניתוק.
היא חוזרת למייל. מסתכלת שוב על השורה: "Meteor. Greenland." היא מקלידה תשובה: "What do you know?"
אבל לפני שהיא מספיקה ללחוץ שלח –
ההודעה נמחקת. יחד איתה, גם המייל הקודם. גם העוגיות. גם כל היסטוריית הדפדפן.
המסך  היה ריק.
סאם קמה מהכיסא, ניגשת לחלון. הנשימה שלה קצרה.
ברחוב למטה, ליד עמוד תאורה, עומד גבר במעיל כהה. הוא לא זז. לא בורח. רק מביט למעלה, היישר אל תוך עיניה.
לא בפעם הראשונה. אבל עכשיו, בפעם הראשונה – היא לא מסיטה מבט.
**להוסיף שורת קישור**
ולפתע — בדיוק כשנדמה שהכל שקט —
שורת טקסט חדשה הופיעה:
"שער אחד. שתי דרכים."
ואז, מיד אחריה:
"אנחנו רואים אותך.
היא עצרה. ההקלדה לא הייתה שלה. היא לא שלחה שום דבר. אבל התגובה הבאה הופיעה מיד: "אם המשכת לקרוא עד כאן – סימן שכבר בחרת צד."
היא ניתקה מיד את החשל מהמחשב. המסך נכבה.
ואז – הטלפון שלה, שהיה כבוי, נדלק פתאום מעצמו. על המסך – תמונה אחת. היא. יושבת בדיוק כמו עכשיו. צולמה מבחוץ, מבעד לחלון. ברזולוציה מושלמת.
הכיתוב מתחת: "את לא לבד, סאם."
סאם נשארה קפואה מול המסך.
יד אחת על השולחן, השנייה עדיין אוחזת בכוס הריקה. הדופק שלה הרגיש כמו צליל תופים עתיק שמהדהד מתוך עצמותיה. היא קמה באיטיות, סגרה את התריסים בזה אחר זה, נעלה את הדלת פעמיים — ואז שלוש. ורק אז העזה לקחת נשימה עמוקה.
מישהו עקב אחריה, והפעם זה לא היה ניקולאי וולקוב.
חלק רביעי: מה שראינו, ומה שבחרנו לשכוח
למחרת הלילה שבו הכל השתנה, סאם לא הלכה לספרייה. היא הלכה למקום היחיד שבו עדיין אפשר היה לדבר אמת – או לפחות, לא לשקר.
 Café Mogador, סמוך לסיינט מרקס. פינה של איסט וילג’ שמרגישה כמו מקלט ישן מהעולם. קירות בצבע פחם, שולחנות עץ שחוקים, ניחוח מתוק של קינמון ועשן.
 היא בחרה שולחן בפינה, בין כרית דהויה לתצלום בשחור־לבן של מדבר סהרה. המקום היה חצי ריק.
 “הכל בסדר? את חיוורת.” אמר המלצר.
 “זה בגלל שהעולם כבר לא נראה לי אמיתי.”
 “מצוין" הוא ענה, ושם לפניה תה קינמון עם כוכב אניס.
 “אלה האנשים שאני הכי אוהב לשרת.”
 סאם לא חייכה. היא רק אחזה בכוס בשתי ידיים, מחממת את האצבעות. הראש שלה עדיין הדהד מהלילה הקודם. המילים, הסמלים, הקובץ.
 ---
כמה שעות לאחר מכן, היא כבר הייתה מול דלת משרדו של פרופ’ היימן.
היא לא קבעה פגישה. לא שלחה מייל. היא פשוט הופיעה. כמו צל.
הוא פתח את הדלת בעצמו. בלי מילים.
רק הביט בה, עם השקט המוכר הזה שלו, ואז זז הצידה.
"תיכנסי."
בפנים, הכול היה כרגיל – וזה היה בלתי נסבל.
אותם מדפים. אותם קלסרים. אותו ריח של נפטלין וקלף יבש.
רק הוא נראה שונה. מותש. מבוגר יותר מהרגיל.
"אני יודעת על 'דרך השניים'״ היא אמרה. "על הקלף. על המנזר. על מה שקרה עם שלל נפוליאון."
 היא ניסתה את מזלה.
הוא לא הגיב. רק הביט בה, מבט שאמר הכול – ושום דבר.
"את יודעת מספיק כדי להסתבך" הוא אמר לבסוף. "אבל לא מספיק כדי להבין."
היא זרקה עליו צילום של מפה שמרינה שלחה לה. "זה מספיק עכשיו?"
הוא נעמד, הרים את התמונה, ונאנח.
"לפעמים, סאם… יש דברים שאפילו אני העדפתי לשכוח."
"לא אתה" היא לחשה. "אתה לא שוכח כלום."

הוא הרים מבט. השתקפותו נראתה מבעד לזכוכית החלון — ולרגע, רק לרגע, היא ראתה משהו בעיניו.
לא פחד. לא חרטה. צער.
"את חושבת שמדובר בידע" הוא אמר בקול כמעט מרוסק. ""אבל זה לא. זה פצע.  וכמו כל פצע – אם תפתחי אותו, הוא ידמם שוב."
סאם יצאה מהמשרד בלי לומר מילה.
הרחוב היה אפור, גשם קל ירד.
היא חצתה את הכביש – ושם, מעבר לרחוב, צופה בה מדוכן עיתונים, עמד איש עם מעיל ארוך.
 הוא לא ניסה להסתתר. הוא רק עמד שם. והביט.
 כאילו רק רצה שתדע שהוא שם, מביט בה.
סאם המשיכה ללכת – כאילו לא ראתה אותו.
 אבל היא נשאה איתה את מבטו שליווה אותה.
חלק חמישי: עדות דוממת
אחרי השיחה עם פרופסור היימן, סאם חזרה לדירתה. הדירה הייתה שוב בשקט.
היא דאגה לנתק את כל המכשירים החשמליים בדירה – הטלוויזיה, הוויי-פיי, אפילו האור מהמסך – סאם הדליקה נר קטן, לא כדי לראות, אלא כדי לזכור שהיא עדיין שולטת במשהו.
היא התיישבה שוב על הרצפה, המקום שבו התחיל הלילה הזה, ופתחה את המחברת.
לא כדי לנתח. לא כדי לפרש. רק כדי לרשום.
המילים זרמו בקו דק, לא יציב:
“מנגנון, לא מיתוס.
לא סוף. התחלה מחדש.*
 …
 לא סיפור אהבה.
הפרת גבולות.*
 …
 שכר וחטא!.”
היא עצרה. הביטה בדף. העיפרון רעד קלות בידה.
ואז, מתוך השקט, נפלטה לה המחשבה:
"אם הם באמת שמרו על זה אלפי שנים… אולי הם פשוט חיכו שמישהו יתחיל לשאול אחרת."
היא סגרה את המחברת, קמה לאט, וניגשה אל החלון. הגשם דעך. העיר עוד נצצה – אבל משהו בה השתנה.
פתאום – צפצוף חרישי. כמו נקישה רכה. הטלפון.
"גוגל מפות – הודעת מערכת."
רק נקודה אדומה קטנה בפינה העליונה של אפליקציית הניווט.
סאם זכרה שלא הפעילה אותה.
היא פתחה את ההתראה.
קו כחול.
 התחיל ממש כאן, מהאיסט וילג’, ונמשך דרומה – בקו דק, שקט, ובטוח – עד לרחוב אחד, פשוט.
Spring Street.
לא מפת כוכבים.
 לא היסטוריה אבודה.
 רק אפליקציית מפות פשוטה של ניו יורק.
בלי הסברים.
מחר בבוקר היא תלך לשם.
לא כי היא יודעת מה תחפש.  אלא כי היא לא יכולה להרשות לעצמה להישאר איפה שהיא.
היא כיבתה את הנר.
והשקט שנשאר אחריו כבר -  לא הפחיד אותה.



פרק 26 – האגדה מדרום אמריקה 


חלק ראשון: הצל של הכנפיים

השעה הייתה אחר הצהריים מאוחרת, כשסאם מצאה את עצמה משוטטת באיסט וילג'. היא לא חיפשה דבר – לפחות לא במודע – אבל רגליה הובילו אותה כאילו בכוונה, אל רחוב צדדי, כמעט סמוי.

הרחוב היה שקט, מרוצף באבנים שחוקות, מוקף קירות אדמדמים מכוסים גרפיטי דהוי. האור נפל בזווית חדה, משרטט צללים ארוכים על המדרכה. ואז היא ראתה אותו.

צעיר שקט, בשנות העשרים המאוחרות שלו, ישב כפוף על שפת המדרכה וצייר בגירי פחם צבעוניים. עיניו היו שקועות בריכוז, תנועותיו עדינות, כמעט טקסיות. לא ציור רגיל – אלא מחווה. התגלות.

סאם נעצרה.

במרכז הציור הייתה דמות. חצי אדם, חצי פרפר. גופה האנושי ישב בתנוחת צליבה, ידיה שלוחות קדימה, כאילו ביקשה – או הקריבה. כנפיים פרושות למחצה עטפו את הגב, ראש הדמות היה מורם אל ירח אדום שצף מעל, והבעת הפנים – שקטה, עצובה, עתיקה.

היא הרגישה את זה בגופה. הדופק האט. הזיכרון התעורר.

התנוחה. בדיוק כמו הדמויות החרוטות בקרהן טפה. הגפיים. המבט. אפילו הפרופורציות הבלתי אפשריות – כאילו הדמות צוירה לפי זיכרון שאבד עם הזמן.

זה לא יכול להיות, היא חשבה. איך ייתכן שדמות שמישהו מצייר עכשיו, כאן, על מדרכה בניו יורק – תואמת כמעט בדיוק לפסלים בני 12,000 שנה ממזרח טורקיה?

ואז הוא הרים את מבטו. עיניו שחורות ועמוקות.

"את ראית אותה קודם, נכון?" שאל. לא בחשד, אלא באישור שקט. כאילו ידע.

סאם לא ענתה מיד. היא רק הנהנה קלות.

"מה זה?" שאלה לבסוף.

"אני לא יודע בדיוק״ הוא השיב ברכות. "זה בא מתוך החלומות. מאז שהגעתי לניו יורק אני מצייר אותה שוב ושוב. תמיד באותה תנוחה. תמיד עם הירח."

היא כרעה לידו, מתבוננת מקרוב. "היא לא סתם סמל, נכון?"

הוא חייך. "בכפר שלי, בקוסקו, הסבתא שלי הייתה מספרת סיפורים לפני השינה. על איך שפעם – היינו פרפרים. לא כמו אלה שאתה רואה בטבע. פרפרים עם תודעה. עם מטרה."

הוא עצר לרגע, מחפש את המילים. סאם נשארה קפואה.
"יכולנו לנוע בין העולמות״ אמר בשקט. "בין חלום לערות, בין חיים למוות. והחכמים… הם ניסו לשלוט בזה. לא עם חרבות. עם שירים. שירים שאסור לשיר."
"הייתה מלחמה בשמיים״ המשיך, קולו נעשה כמעט לוחש. "והעונש שלנו – היה הנשייה. נתנו לנו גופים. לקחו לנו את הכנפיים. ואת הזיכרון."

משהו במילים האלו פילח את סאם כמו להב.
היא קראה את זה. או שמא חלמה את זה?
בפפירוס. בנבואת הפרפר. במילים שמעולם לא נאמרו בקול.

והוא הוסיף, כמעט מחייך:
"סבתא שלי אמרה: ‘אם אתה עוצם עיניים מספיק זמן – אתה יכול לזכור. רק לרגע. אבל זה מספיק כדי לדעת שזה אמיתי.’"
סאם לא הצליחה לדבר. גרונה התייבש.

האם ייתכן?
שבאמת יש חוט מקשר בין התרבות האנדינית, לבין קרנהן טפה בטורקיה?
שהסמל, הדמות, הזיכרון – כולם שורדים?
שהאמת… לא נכתבת בהיסטוריה, אלא נחרטת בתודעה אחת קולקטיבית?

היא התיישבה בשקט לידו, נושמת את האוויר היבש, את הפחם, את הסיפור.
הוא לא שאל לשמה. אבל היא אמרה –
"סאם. אני… חוקרת סמל. פרפר, אולי מלאך. אולי משהו אחר."

הוא הנהן. עיניו נפקחו לרווחה.
"ידעתי שתבואי. הציור הזה – הוא בשבילך."

על שפת מדרכת האבן, מתחת לדמות שצייר – הוא מוסיף ביד בוטחת שני קווים מתעקלים אל נקודה אחת.
וסאם קופאת.

זה הסמל. בדיוק.

הסמל מהפפירוס.
מהספר.
מהשוליים של נבואת הפרפר.

חלק שני: אם הוא מוצא אותך
הם עברו לפאב קטן בפינת הרחוב – עץ כהה, קירות עמוסים בצילומים נשכחים ותחושת זמן דהויה באוויר. המקום היה כמעט ריק, כאילו גם הוא ידע שצריך לשתוק.
אִילַרִי ביקש רק מים. סאם הסתפקה בקפה. השתיקה ביניהם לא הייתה מביכה – היא הייתה טעונה.
ואז הוא שלף מפית.
 ובשקט, בתנועות איטיות ובטוחות, שרטט עליה בפחם שני קווים מתעקלים. הם התכנסו לנקודה אחת, כאילו נשאבו אל לב בלתי נראה.
"את זה ראית פעם?" שאל, בלי להרים את הראש.
סאם הרגישה כאילו מישהו דרך לה על עצב ישן. גופה התקשח באינסטינקט.
 הסמל.
 הסמל מהפפירוס.
 הסמל מהשוליים של נבואת הפרפר.
 היא רכנה מעל המפית. "תסביר."
אִילַרִי הישיר מבט.
 "קוראים לזה: Dos caminos, pero una sola verdad. שתי דרכים – אמת אחת."
הוא סובב את המפית לעברה.
 "השבט שלי מאמין שהעולם הזה לא מתפרש בקו ישר. הוא מסילה מתפצלת. יש רגעים בחיים… שבהם אדם בוחר נתיב – ולא יודע שאותה נקודה שאליה הגיע, היא הצטלבות. מקום שבו כל הדרכים מתכנסות – כדי להזכיר לנו את מה ששכחנו."
קולו היה נמוך ועמוק. כאילו דיבר מתוך זמן אחר.
"הסמל הזה עתיק. הרבה יותר ממה שהספרים שלכם מתעדים.
 הוא לא מסמל מוות – אלא את המעבר האמיתי.
 את הרגע שבו אתה מתעורר, ונזכר במה שתמיד ידעת."
סאם חשה צמרמורת קלה בגב. לא קור. הבנה.
"אִילַרִי, איך אתה יודע את כל זה?"
"אני לא יודע איך״ השיב בשקט. "אני פשוט יודע."
היא לא ידעה מה לומר. הרגעים האלה – כמו נקודות חיבור בין עולמות – היו נדירים. ובתוך תוכה היא כבר הבינה:
 האגדה שלו היא לא סיפור עם. היא גרסה אחרת לאותו ידע.
לפני שקמה, הוא אחז בקצה המפית, קימט אותה קלות ומסר לה.
 "אם הסמל הזה הגיע אלייך יותר מפעם אחת…" אמר בקול רך,
 "זה אומר שאת לא מצאת אותו. הוא מצא אותך."
היא יצאה לרחוב. האור התעמעם, הרוח נשאה ניחוח של גשם קרוב.
 ניו יורק המשיכה לנהום סביבה, עסוקה בעצמה –
 אבל בתוך סאם, משהו בער.
היא עצרה לרגע, הביטה מעלה אל השמיים שהחווירו.
"לכי לגלריה," אמר אִילַרִי "Spring Street , זה פחות מחצי שעה הליכה מפה.
 יש שם מישהו שאת צריכה לפגוש.  תאמיני לי… כשאת תגיעי, את תדעי."

חלק שלישי: הגלריה
הטלפון רעד בידה. סאם שלחה הודעה קצרה, בלי הקדמות:
 "בואי מהר. זה מופיע גם כאן."
כעבור דקות ספורות, מרינה הופיעה בקצה הרחוב, עטופה במעיל שחור עם צווארון מורם ויד אחת תחובה בכיס. סאם הצטרפה אליה בצעדים מהירים, שתיהן עטופות כעת במעילים כהים כמעט זהים — כאילו תלבושת אחידה בלתי רשמית של מי שכבר חצו את הסף, גם אם טרם הודו בכך.
"זה אמור להיות כאן," אמרה מרינה, מצמצמת את עיניה. הן עמדו מול כניסה צרה, כמעט נסתרת בין שתי חנויות יוקרה. שלט דהוי בצבע ירוק-שחור תלוי על הדלת: “Galería Umbral” – הסף.
הדלת נפתחה בחריקה רכה, כאילו מזמינה רק את מי שמבין. בפנים – מרחב אינטימי, מואר באור חם של נורות אדיסון. הקירות כוסו בציורים, פסלים, קטעי טקסט, רישומים כמעט ארכיאולוגיים – הכול מעורבב כמו קולאז' של תודעה עתיקה שנקרעה והודבקה מחדש.
סאם פסעה פנימה לאט. משהו באוויר היה שונה – לא רק ריח הצבע והעץ. זה היה כאילו המקום זוכר דברים שאנשים שכחו.
ואז היא ראתה אותו.
בפינה הצפונית של הגלריה תלוי ציור גדול ובלתי ניתן להתעלמות. ירח מלא זוהר מעל נוף הררי אפלולי, שבקווי המתאר שלו משתרעות שורות של אבנים עומדות, כמו סטונהנג' שננטש בלב מדבר קדום. במרכז הציור שוכבת דמות אנושית – עירומה, מתוחה כבחולמים – על הקרקע השחורה. מתוך גופה עולה פרפר כחול זוהר, כנפיו פתוחות למחצה, כמו מגששות את דרכן מעלה. שובל של אור זעיר ונצנצים כחולים יוצא מחזה הדמות ונמשך כלפי מעלה, כאילו נשמתה נמשכת ללב השמיים.
לרגע נדמה שהפרפר אינו רק סמל – אלא הישות עצמה שעוזבת את הגוף. סם התקרבה לציור וחשבה: לא מוות, אלא טרנספורמציה.
היא התקרבה, בלי לנשום כמעט.
"את רואה את זה?" שאלה בלחש, בלי להסיר מבט.
"כן," ענתה מרינה. אבל משהו בקולה העיד שהיא לא מתכוונת בדיוק לציור.
האמן הופיע פתאום מאחוריהן, כאילו יצא מתוך אחד הצללים. גבר צעיר, עור כהה, שיער ארוך כרוך ברפיון, מבטו נמשך פנימה כאילו היה שקוע תמיד בזיכרון רחוק.
"לא חשבתי שמישהו באמת יבין את זה," אמר באנגלית שקטה, בהיגוי זר דק. "הציור הזה… הוא בא אליי מתוך חלום. שוב ושוב. מאז שהייתי בטיבט."
סאם הסתובבה אליו, בולעת את רסיסי הרגש שעלו בגרונה. "בטיבט?"
הוא הנהן. "הייתי שם לתקופה קצרה, אבל מה שראיתי… זה נצרב בי. הדמות הזאת. היא לא דימוי רגיל. היא לא סמל. היא זיכרון."
"של מי?" שאלה סאם, כמעט לוחשת.
"שלי, שלכן. של כולנו בעצם" הוא השיב.
החדר השתתק. הקירות כאילו קלטו את המילים והחזירו אותן בצורת הדהוד.
סאם התקרבה עוד, מרפרפת בקצות אצבעותיה על זכוכית המגן. הדמות בציור הייתה כל-כך מוכרת, כאילו ראתה אותה בילדות, או בחלום שנמוג.
"אני חושב שזה מסר," אמר האמן. "משהו שמנסה לעבור דרכנו – אבל התרבות שלנו כבר לא יודעת איך להקשיב."
מרינה שלפה את הטלפון, צילמה את הציור בזהירות. האמן לא התנגד. הוא רק הוסיף:
"יש עוד משהו. סמל שהופיע לי בחלום– שני קווים מתעקלים אל נקודה אחת. את מכירה אותו?"
סאם הביטה בו כאילו דקר לה את הלב.
"כן," ענתה. "יותר מדי פעמים."
הן יצאו החוצה דקות אחר כך, הדלת נטרקת חרש מאחוריהן. הגשם התחזק. אבל אף אחת לא פתחה מטרייה.
"זה כבר לא מקרי," אמרה סאם. "זה מחפש אותנו."




פרק 27 - נבואת הפרפר בתרבות הפופולרית 


חלק ראשון: זיכרון קולקטיבי

"אני רוצה שתפגשי מישהי," אמרה סאם, כשהן יצאו מהגלריה והגשם ניתז בשקט על המדרכה.

מרינה הביטה בה, שפתיה קפוצות, כהרגלן של מי שמנתחת כל הצעה כאילו הייתה שאלה בבחינה פילוסופית.
"למי את מתכוונת?"

"קוראים לה מאיה. היא... כמו המראה שלי. רק בלי סדקים."
סאם חייכה חיוך קל, אבל העיניים שלה לא חייכו.

מרינה לא ענתה מיד. "את בטוחה שזה הזמן לאמנים וקוקטיילים?"

סאם עצרה, שלפה את הטלפון מהכיס. "אני לא הולכת לדבר על הסמל. אני הולכת לדבר עליו אִתָּה."

מרינה הנהנה לאט, מהסוג של "בסדר, אבל זה שלך".
"אני אשלח לך מיקום אם תשתכנעי להצטרף," אמרה סאם והחלה להתרחק, בלי לחכות לתשובה.

—

דירתה של מאיה, גריניץ' וילג'

אור אחר צהריים חיוור פילח את הווילונות הפרחוניים.
הקירות – מרופדים בכרזות קולנוע מסורטטות ביד, גזירים מספרים על מדיטציה בטיבט, ותמונות ישנות מהלימודים בקולג'.
המרחב היה כולו היא: אמנות, אינטואיציה, ובאמצע – ספה בלויה אחת שכבר שמעה את כל הסודות.

"נכנסת או שעדיין בודקת אם אני שווה ביקור?" קראה מאיה מעבר למטבח.

"נכנסת, נכנסת," ענתה סאם, מנערת את מעילה ונושמת עמוק.
מאיה חיבקה אותה חזק. "היית צריכה לבוא לפני שלושה יקומים."

היין נמזג בלי לשאול.

"אני באה עכשיו מהגלריה," אמרה סאם. "היה שם ציור... לא, לא ציור. חזון. דמות שוכבת, והפרפר יוצא ממנה כמו—"

"—נשמה שעוזבת את הגוף," השלימה מאיה, בלי להחמיץ פעימה. "ראית אותו ב'The Fountain', נכון? אבל שם זה היה עץ."

סאם צחקה. "אני לא מדברת על קולנוע."

"אני תמיד מדברת על קולנוע," אמרה מאיה, מרימה את כוסה. "כי קולנוע זה התת-מודע הקולקטיבי שלנו. זה המקום שבו הסמלים צפים."

סאם עצרה. הרימה מבט.

"את באמת מאמינה בזה?"

"ברור. את חושבת שזה צירוף מקרים שכל הסיפורים חוזרים על עצמם? מישהו פעם בנה את הסיפור הזה. אנחנו רק זוכרות אותו."

סאם שתקה. היא חשה איך הדופק שלה מאט, איך עם מאיה – היא לא צריכה להילחם בשביל להאמין בעצמה.

מאיה התרווחה.
"זוכרת את Inception? רעיון שמושתל בתודעה ומשנה הכול?
Cloud Atlas? נשמות שחוזרות, מחוברות דרך זמן.
Arrival? שפה שהיא בעצם מפת תודעה?"

היא לקחה שלוק נוסף.
"אני לא יודעת אם האמן שלך מצא משהו... או אם משהו מצא אותו."

סאם הנהנה. "אני... לא יודעת אם הסמל הזה רודף אחריי, או אם הוא נמשך אליי."

מאיה התקרבה, עיניה צרות, ממוקדות.

"השאלה היא לא למה הוא חוזר," היא אמרה ברצינות שלא תאמה את כמות היין בכוס שלה.
"השאלה היא – למה הוא חוזר דווקא אלייך?"

החדר השתתק.

אפילו השעון שעל הקיר עצר לרגע.

סאם בלעה רוק, ושיחקה עם טבעת חסרת ערך על ידה.
"אני לא יודעת," היא אמרה לבסוף, "אבל אני לא מרגישה שאני בוחרת בזה."

"ואולי," לחשה מאיה, "זה לא בוחר בך. אולי את פשוט מתחילה לזכור."

שתיקה. ואז פרץ צחוק רך, חצי יין, חצי געגוע.

"אני התגעגעתי אלייך," אמרה סאם.

"אני תמיד פה," השיבה מאיה, ולגמה. "זו את שנעלמת… אבל עכשיו חזרת."


סאם שלחה יד לתיקה. היא שלפה את הסקיצה שאִילַרִי נתן לה – המפית עם הסמל.

"זה מה שצייר האמן בטיבט," אמרה סאם, מניחה את המפית על השולחן.
"זה לא זהה, אבל הקווים... זה כמעט אותו דבר."


מאיה התכופפה, עיניה נצצו.

"זה לא רק סמל. זה שער," היא לחשה.
ואז הוסיפה:
"את יודעת… ראיתי את זה פעם בקולנוע. אבל זה לא היה על המסך. זה היה על קיר, ליד אולם הקרנה, באיזה פסטיבל סרטי סטודנטים שהקרינו בו סרטים על מוזיאונים."

סאם הרימה את מבטה. "איפה?"

"פריז. 2016. זה צילום שצילמתי בפסטיבל סרטי סטודנטים בפריז. הייתה שם הקרנה של אוספים ממוזיאונים אירופיים. לא יודעת אם זו המקורית או רפליקה. אני זוכרת את הקיר הזה – כאילו הקרינו עליו תמונה של פלטת מתכת עם מערכת כוכבים. היו עליו סמלים… וכששלפת את זה עכשיו—"

היא הצביעה על הסקיצה.

"—ראיתי אותו שוב."

סאם קפאה.
"רגע," אמרה מאיה, שולפת את הטלפון ומתחילה לנבור בארכיון התמונות.
"Voilà," היא צהלה פתאום, בקריאת ניצחון. "הנה. הנה התמונה."

מאיה נפנפה בטלפון הנייד מול פניה של סאם.
בתמונה – צילום של מפת כוכבים מהמאה ה־16, מוקרנת על מסך בד בפסטיבל סרטי הסטודנטים.

והסמל.

הוא הופיע שם. בדיוק.
שני קווים מתעקלים ומתכנסים לנקודה אחת.

סאם הביטה שוב במפית. בסקיצה של אִילַרִי.
אותו קו. אותה תנועה. אותה אמת.

שלושה מקומות. שלוש עדויות.
והיא – מרכז המערבולת.

סאם נשמה עמוק, נשענת לאחור.
היין בידה רעד מעט, והיא לא ידעה אם מקורו בצחוק – או ברעד פנימי.

היא לא אמרה כלום. אבל בתוכה סערה התחוללה.
האם לשתף את מרינה בתובנה של מאיה - שאולי מדובר בשער?
האם היא מוכנה שהיא תדע – שהסמל מופיע גם בפריז?

"אני חייבת לספר לה," לחשה סאם לעצמה, עיניה נעוצות בתמונה שעל הטלפון. "אבל לא כאן. לא עכשיו."
היא הרימה את המבט אל מאיה, משכה אותה אליה וחיבקה אותה בחוזקה. "תודה," אמרה בקול רך אך נחוש. "אני יודעת מה אני צריכה לעשות."



חלק שני: זה כתוב בכוכבים
התריסים בדירתה היו מוגפים.
כבל המחשב המנותק נמשך לאורך הרצפה כמו נחש מת.
שקט לא טבעי עטף את הדירה – רק זמזום קל של סוללת חירום העיר מדי פעם את החשש.
סאם ישבה בגבה אל הדלת, מסך הטאבלט שלה נשען על ערמת ספרים, מקרין באור חלש את התמונה שהחזיקה מאז הפגישה עם מאיה.
צילום ישן של מפת כוכבים מהמאה ה־16, מוקרן על מסך בד מאולתר.
במרכז התמונה: שני קווים מתעקלים ומתכנסים אל נקודה אחת.
הסמל. שוב.
היא פתחה את ההצילום של הפפירוס, השוותה. הסקיצה של אִילַרִי. התמונה מפסטיבל הקולנוע.
לא זהה. אבל מספיק דומה כדי לדרוש הסבר.
וכשזה חוזר ממקורות שלא אמורים להכיר זה את זה – זה כבר לא מקרי.
היא נשמה עמוק. שלחה את התמונה למרינה.
הודעה אחת: "תבואי. עכשיו."
---
כעבור פחות משעה, הדלת נפתחה בקליק שקט.
מרינה נכנסה אל תוך הדירה כאילו חצתה גבול בלתי נראה. לא חיבוק, לא שאלה – רק תיק מסמכים עבה וידיים מהוססות.

"מה זה?" שאלה, מתקרבת.

סאם הושיטה לה את הטלפון.
"מרינה לקחה את הטלפון מידיה של סאם, הביטה בתמונה. מצחה התקמט. היא שתקה לרגע, ואז ניגשה לתיקה, שלפה קלסר עבה.
"רגע..." היא פתחה את הדפים, דפדפה במהירות. "זה נראה לי מוכר."

כעבור שניות – עיניה נדרכו. היא שלפה צילום ישן, מצהיב מעט בקצוות.
"אני לא מאמינה," לחשה מרינה "זה היה כאן כל הזמן. בין עשרות מסמכים. ולא קלטתי."

היא חייכה – לא בגאווה, אלא במין עייפות שקטה. "אתה יכול להחזיק את התשובה ביד… ועדיין לא לראות אותה.
לפעמים צריך שמישהו אחר יצביע עליה." התמונה הייתה מטושטשת, אך ניכרו בה קווים מעגליים מדויקים – מפת כוכבים.

"הנה. זה זה" היא לחשה. "זו המפה הזו. מפת כוכבים מהמאה ה־16, ממוזיאון  ־Observatoire de Paris. אני זוכרת אותה מהארכיון."
היא הפכה את הדף.
בעיפרון חיוור, בכתב יד זעיר:
Duo viæ – una portam
שתי דרכים – שער אחד.
סאם הביטה. גופה התרוקן מאוויר.
"את מבינה מה זה אומר?" שאלה בשקט.
מרינה הנהנה לאט. "הם לא רק רשמו. הם סימנו. זה מפת דרכים. למשהו."
"ואם זה לא רעיון פילוסופי?" שאלה סאם. "מה אם זה ממש… שער בכוכבים?"
שתיקה.
הן הביטו זו בזו, והדירה כאילו הצטמצמה לרגע למרחב שבין שתיים.
סאם התכופפה שוב אל הטלפון.
תקריב.
התמונה מהפסטיבל.
הפפירוס.
הסקיצה של אִילַרִי.
שלושה מקומות. שלוש עדויות.
והיא – באמצע.
היא הביטה שוב בטלפון.
המסך כבה.
היא הביטה בהשתקפות של עצמה מביטה במסך הטלפון הכבוי.

והיא שאלה את עצמה:
מי עוד מסתכל עכשיו מהצד השני של המסך?
---
חדרו של ולקוב – מקום לא ידוע
החדר היה חשוך, מואר רק במסך שטוח שהבהב באור חלש.
על המסך: צילום ממצלמת אבטחה לא מזוהה.
שתי נשים, סביב שולחן. אחת מצביעה על הדף.
אין קול, אבל הוא לא היה צריך.
הוא כבר ראה את התמונה הזו פעם אחת – ועכשיו היא חוזרת.
הטלפון שלו רטט.
הוא ענה בלי מילים.
"הן מצאו את זה?"
וולקוב: "הן מסתכלות עליו עכשיו."
הקול מהעבר השני: "והן יודעות מה זה?"
וולקוב לא ענה מיד.
"עוד לא. אבל הן קרובות מדי."
"אז תפעיל את השלב הבא."


חלק שלישי: כל הדרכים מובילות לפריז
סאם הרימה את מבטה "אנחנו צריכות לנסוע לשם."
מרינה כבר חייכה. "הייתה לי הרגשה שתגידי את זה."

המפה הזאת, היא בפריז," אמרה סאם כשצללי הדירה כבר כיסו את הקירות. "אם היא באמת מה שאני חושבת שהיא... זו התחלה. זו מפה."
מרינה הנהנה בשקט. כאילו כבר ראתה את הצעד הבא.

"אני חייבת לראות אותה בעצמי," המשיכה סאם, קמה מהכיסא, התחילה לפסוע. "לא עותק סרוק. לא צילום באיכות נמוכה. את הקווים, את הנייר, את הסדקים – אני צריכה את זה מול העיניים. בצילום זה דומה. כמעט מושלם. אבל כמעט – זה לא מספיק."

"אז ניסע," אמרה מרינה.

סאם עצרה. "ניסע?" היא צחקה צחוק יבש. "מרינה... אני עדיין משלמת את ההלוואה שלקחתי לממן את התואר שלי באקדמיה. אני לא יכולה לקנות טיסה. יש לי בקושי כסף למונית."

מרינה קמה לעברה. הקול שלה היה רך, כמעט אימהי. "אני נוסעת. אני רק מציעה שתצטרפי אלי על חשבוני."
סאם שתקה.
המילים של מרינה היו פשוטות, כמעט נדיבות מדי. אבל התחושה בבטן שלה לא הייתה פשוטה בכלל.

היא שנאה את הרגעים האלה – שבהם האפשרות מגיעה עטופה באלגנטיות, אבל משאירה טעם של תלות.
היא שנאה את עצמה על זה שזה מפריע לה.
שהיא לא מצליחה פשוט להגיד "תודה" ולקבל.

לרגע עלה בה הרצון לסרב – לא מתוך גאווה, אלא מתוך צורך לשלוט במה שהיא יכולה.
אבל אז היא נזכרה במה שאמרה רק לפני רגע –
"אני חייבת לראות את זה בעצמי."

היא כבר יודעת מה היא צריכה.
והיא גם יודעת – אם לא תיסע, היא תצטער על זה יותר ממה שתצטער על החסד.

היא הרימה את המבט, קולה יציב יותר ממה שהרגישה.
"אני לא צריכה חסדים."
"זה לא חסד," אמרה מרינה. "זו שותפות."

שתיקה. סאם הביטה ברצפה. היא שנאה את הרגעים האלה – כשהעולם מזכיר לה כמה היא תלויה באנשים שהיא לא בטוחה אם היא יכולה לסמוך עליהם.

ואז מרינה הוסיפה, בקור שקט: "אם את באמת רוצה לשנות את ההיסטוריה, כדאי שתתחילי להתרגל לטוס. את לא יכולה להמשיך לחקור מהמחשב. ואם כבר טיסה – אז במחלקת עסקים."

סאם הביטה בה. מבולבלת, נבוכה… ואז חייכה.

"זה המשפט הכי מתנשא ששמעתי בחיים שלי."
מרינה הרימה גבה. "וזה כנראה לא יהיה האחרון."

הן צחקו. לרגע. אבל המבט של סאם נשאר קפוץ.
"אני לא יודעת למה את עושה את זה," היא אמרה. "ואני לא בטוחה שאני יכולה לסמוך עלייך."
מרינה ענתה מיד. בלי למצמץ: "גם אני לא יודעת למה. אבל אני יודעת שזה חייב לקרות. ושהזמן קצר."
—
כשהדלת נסגרה מאחוריה, סאם נשענה על המשקוף. החדר היה שקט מדי. כל דבר נראה כאילו הוא מחכה לה לזוז.
היא לקחה נשימה עמוקה. המילים נפלטו מתוכה בלי התנגדות:
"פריז."

חלק רביעי: הבחירה
הגשם לא הפסיק.
הוא טפטף על החלונות כמו שעון חול הפוך – כל טיפה עוד זמן שנשאר לה להתלבט.

סאם ישבה בספה הישנה שבקצה הדירה, שמיכה כרוכה סביב גופה, טאבלט על הברכיים, אבל העיניים שלה לא קראו שום דבר. הן רק שוטטו בין מילים שלא נקראו.
בצד השולחן – הדרכון שלה.
לידו – הפלאפון.
לידו – דף נייר שכתוב עליו "מחלקת עסקים? ברצינות?" בכתב ידה.

היא לא פחדה מהטיסה.
היא פחדה מהתלות.
מהמבט הזה – של "אספנו אותך", של "את לא היית מגיעה לשם בלעדי".

כל החיים היא חיפשה את הדרך שלה לבד.
חיטטה בארכיונים. פרצה קוד של רעיונות. סללה מסלול מהשוליים למרכז.

ועכשיו?

כדי לגלות את האמת – היא צריכה לשתוק, להתכופף, ולהגיד תודה?
היא לחצה ידיים לגרועים שבפרופסורים, ספגה לעג מהאקדמיה, והמשיכה להילחם.
אבל לבקש עזרה – זה היה הקו האדום.

היא קמה. התחילה להסתובב בחדר כמו כלואה.
המילים של מרינה הדהדו בראשה:
"אם את רוצה לשנות את ההיסטוריה, עדיף שתתרגלי לטוס במחלקת עסקים."

---
23:17 בלילה.
היא עצרה.
הסתכלה שוב על הפלאפון.
ושאלה את עצמה את השאלה האמיתית:

"מה יותר חשוב — האגו שלי, או האמת?"
---
23:21.
היא חייגה.

צליל אחד.
צליל שני.
מרינה ענתה מיד. לא בבהלה. לא בהפתעה.

כאילו חיכתה.

סאם שאפה אוויר ואמרה בקול שקט:
"החלטתי לקבל את ההצעה שלך."

שתיקה קצרה. ואז הקול הצלול, הרגוע של מרינה:
"מצויין"
ולפני שסאם הספיקה לומר מילה נוספת, מרינה הוסיפה:
"כבר קניתי לנו שני כרטיסים למחר בבוקר."


פרק 28 - פריז 


למחוק את וולקוב. להכניס את שומר הסף
חלק 1 – "לילה בפריז"
"אנחנו באמת הולכות לפרוץ למוזיאון?" השאלה הדהדה בתוך ראשה של סאם, חוזרת על עצמה כמו פעימה בלתי יציבה, מכה בקצב לא אחיד בשיקול הדעת שלה. היא לא העזה לבטא זאת בקול רם – עדיין לא – אבל ככל שהמונית השחורה שטה בין הרחובות השקטים, התהייה התגבשה לוודאות מטרידה שרעדה בעצמותיה.
שדה התעופה שארל דה גול נותר מאחור, חותם הביורוקרטיה העייף שלו דהה כבר ברקע. המזוודות – שתיים שחורות ואחת בורדו – נדחסו לתא המטען, והעייפות הטרנס-אטלנטית נסוגה מפני זרם האדרנלין שפעם בעורקיהן מאז עזבו את ניו יורק. 15 שעות טיסה, ו-7,000 קילומטרים הפרידו אותן מהמחלקה לארכיאולוגיה של האוניברסיטה. מרינה ישבה לצידה, שקטה, עיניה ממוקדות באורות העיר שנפרשה מחוץ לחלון.
המלון שבחרו היה תרגיל מופתי באנונימיות מחושבת – בניין בן ארבע קומות במונפרנאס, עם קירות אפורים סדוקים ושלט מתנדנד בחזיתו שהכריז על שמו בצרפתית דהויה: "הוטל דה לה לום" – מלון הירח. עבורן, בחירת המקום הייתה אסטרטגיה מדויקת. מרחק הליכה מהמטרו, מספיק מרכזי כדי לגשת לכל יעד במהירות, אך שולי דיו כדי להתחמק מעיניים סקרניות. המבנה עצמו נראה כאילו היה עד לפאר האימפריה הנפוליאונית, אך מאז החליף בעלים לפחות תריסר פעמים.
החדר לא הציע הרבה – מיטה צרפתית, שולחן מתקלף, חלון שפונה לחצר אחורית – אבל עבורן זה הספיק. תוך דקות החדר הפך למרכז מבצעים. סאם פרשה מפה על המיטה, מרינה פתחה את המחשב הנייד שלה. פנסים, מחברות ולוח שעם מתקפל הוצב במרווח הצר שבין המיטה לחלון, כאילו זו לא הייתה הפעם הראשונה שלהן.
"אנחנו באמת מדברות על להיכנס לשם? כאילו, ממש להיכנס?" סאם שאלה, לא בציניות – אלא בתערובת של התלהבות וזהירות שמתחילים להיראות כמו משהו חדש אצלה.
"בינתיים אנחנו עוד לא עושות שום דבר לא חוקי," אמרה מרינה בקול חד. "קודם ננסה לבקש גישה."
"נכון. נשב שבועיים ונחכה לאישור," אמרה סאם בטון סרקסטי. "בינתיים מישהו יעביר את התיבה למחסן צדדי, או יחליט לשמר אותה מאחורי זכוכית – בלי שנוכל לגעת. אני לא בנויה להמתנה הזאת. בטח לא אחרי מה שקרה עם ספר נבואת הפרפר. ברגע שמישהו ירים טלפון לפרופסור ברקר זה נגמר. גם ככה אני על תנאי. לא צריך לתת לו עוד סיבות להשעות אותי."
היא קמה מהמיטה, התחילה ללכת הלוך־חזור. הדופק שלה היה מהיר, אבל לא מפחד – מהתרגשות. כל הסצנה הזו, התכנון, הלוגיסטיקה – זה עורר בה משהו חדש. כאילו היא כבר לא החוקרת מהכנס ההוא. זה הרגישה לה כמעט כאילו היא הייתה מישהי אחרת.
מרינה התקרבה לשולחן ופתחה את המחברת השחורה של סאם. "בואי נעשה את זה מסודר. מה נצטרך אם שנחליט להיכנס?"
"שמות קוד, ציוד, לוחות זמנים, תחפושות," סאם אמרה, וחיוך זחוח נמרח על פניה. "ממש מבצע צבאי. רק בלי התקציב, ועם הרבה יותר עייפות."
"תחפושת?" מרינה הרימה גבה, קמט דק נחרט במצחה. "אל תגידי לי שאת באמת שוקלת לשים פאה."
"פאה לא," סאם ענתה, "אבל אולי כובע מצחייה. שיהיה לי טון סמכותי כשאני משקרת."
"אולי כובע מצחייה," היא צחקה, ואז התכופפה וכתבה על הלוח: פנסים, פלאפון סודי, מפה פיזית, ציוד צילום.
כעבור עשר דקות הן כבר היו ברחוב. הלילה הפריזאי היה קריר, אבל יבש. תיירים מעטים פקדו את הרחובות. אורות חמים מבתי קפה קטנים נשפכו על המדרכות. הן עצרו בדוכן אלקטרוניקה מפוקפק בסמטה צדדית לרכוש טלפון אנונימי – מכשיר פשוט, עם תשלום מראש, ללא קשר לזהותן האמיתית. מוכר אדיש בעל פנים חלקות בצורה בלתי טבעית ארז להן קופסה חומה בלי לשאול שאלות.
כשחלפו ליד חנות כלי כתיבה עתיקה, סאם נעצרה בפתאומיות, אצבעותיה נלפתות סביב זרועה של מרינה.
"נראה לי שמישהו עוקב אחרינו," סאם לחשה, קולה נמוך כמעט עד כדי אי-שמיעה, שפתיה כמעט לא נעות. "מהפינה הימנית, בערך 30 מטר מאחורינו."
מרינה סובבה את ראשה.
"אל תסתכלי. פשוט תעברי הלאה. הוא מאחורינו מאז התחנה. גובה בינוני, מעיל אפור."
ואז זה קרה – רגע שנמשך שבריר שנייה. כשהרים את ידו לכוון את צווארונו, נחשף פרק ידו – רצועה צרה של עור בין השרוול האפור לשעון השחור. שם, מוטבע בדיו כהה, ראתה סאם קעקוע מובהק: כוכב בעל שמונה קודקודים חדים.
זה לא היה קעקוע רגיל. זה היה סמל בעל משמעות, סימן זיהוי של קבוצה סודית שרק מעטים הכירו את קיומה.
הן חצו את הכביש עם הרמזור, יוצרות מרחק בטוח מהעוקב. אבל לפתע הוא האיץ, כנראה חשש לאבד אותן בהמון. ברגע הקצר והמכריע שבו האיש חלף לידן באור המשתנה של הרמזור, מבטו פגש את עיניה של סאם.
היא נדרכה. אבל לא עצרה.
הן המשיכו ללכת במסלול מתפתל ובלתי צפוי, מכניסות אקראיות למחנויות ויציאות מדלתות אחוריות, עד שהגיעו לסוף רחוב צר, ורק אז סטו ימינה לסמטה צדדית מוסתרת. מרינה הסתובבה ראשונה, עיניה סורקות את הרחוב. "נראה שהוא נעלם."
"הוא כנראה קלט שתיים שנראות כמו טרף קל," נהמה סאם. "אנחנו צריכות להתחיל לחשוב כמה צעדים קדימה."
במלון, האור בחדר היה בהיר מדי. סאם שירטטה את הקעקוע במחברת. הקווים שלה היו מהוססים, אבל הסמל נחרט בבהירות: כוכב בעל שמונה קודקודים – פשוט, סימטרי, אבל טעון.
"זה לא סתם קעקוע," היא אמרה לבסוף.
"למה את חושבת ככה?" שאלה מרינה.
סאם שתקה רגע. התחושה לא נבעה מהצורה – אלא מהדרך שבה הוא הוצג. זה לא היה קישוט, לא משהו פרטי. זה היה מכוון.
"כי הוא רצה שנראה אותו," היא אמרה לבסוף. "זו לא הייתה טעות."
מרינה שלפה את הטלפון והקלידה: "8-pointed star gang symbol Paris".
אחרי כמה שניות של גלילה, היא נעצרה. הניחה את המכשיר על המיטה, והסבה את המסך לעבר סאם.
תמונה של קעקוע דומה מאוד. מתחתיה כיתוב: "Étoile à huit pointes – סמל משויך לעיתים לכנופיות הגנה שכונתית בפריז. מופיע לעיתים רחוקות באזור פיגאל, בשנות התשעים. לא מזוהה."
"כנופיה?" סאם הרימה גבה.
"ככה לפחות נכתב פה. יש גם אזכורים לסמל עתיק יותר – מסמל הגנה ואיזון, אבל לפעמים גם כאוס, תלוי בהקשר."
"אם זה קשור להגנה, למה זה הרגיש כמו איום?"
מרינה לא ענתה.
הן שתקו. רק המנורה הקטנה בפינה המשיכה לצרוב את החשכה, באור חיוור וצהוב.
סאם שלחה מבט אחרון אל המחברת לפני שנרדמה – ונדמה היה, לשבריר שנייה, כאילו הקווים הדקים צרבו את הדף חזק יותר מכפי שציירה אותם.
חלק 2 - ״בוקר במונפרנאס״
שמש רכה צבעה את מדרכות מונפרנאס בגוון צהבהב. הקפה היה מצוין, הקרואסון חמאתי, אבל אף אחת מהן לא באמת טעמה אותו. הן צעדו חזרה בשקט יחסי, מתחת למרפסות ברזל מחלידות וצללי חוטי כביסה. רעש העיר לא חדר ביניהן. הוא רק מסגר את השתיקה.
"אני לא מצליחה להוציא את זה מהראש," אמרה סאם, מחזיקה את המחברת שלה קרוב מדי לגופה. "זה כאילו... לא סתם קעקוע. משהו בו דרש שיבינו אותו. כאילו הוא היה שם לא כדי לסמן, אלא כדי לעורר."
היא פתחה לרגע את המחברת, הביטה שוב בקווים שציירה בלילה – סימטריים מדי, שקטים מדי – כמו משהו שנועד להיראות פשוט אבל להישאר חרוט.
מרינה לא ענתה מיד. הן פנו לרחוב צדדי, והקצב של צעדיהן הואט. זו לא הייתה שתיקה מתוחה, אלא שתיקה של מישהי שמבינה שהשתיקה חשובה לא פחות מהמילים. כמו שתיקה בין שני אנשים שיודעים ששאלה אחת יותר מדי – עלולה לפתוח דלת שאין לחזור ממנה.
סאם עצרה. "אני רוצה לשאול את סטיוארט."
מרינה נאנחה. "לא עכשיו. אני לא חושבת שכדאי לשתף עוד אנשים, בטח לא מהמעגל שלו. וגם..." היא הורידה את קולה, כמעט ללחישה, "את לא יודעת מי מאזין לשיחות האלה."
"אני יודעת," אמרה סאם. "אבל הוא כן ראה את זה. או משהו דומה. אני בטוחה."
מרינה היססה. ואז הנהנה. "חמש דקות. לא יותר."
סאם חייכה חיוך קטן ושלפה את הטאבלט מתוך התיק. כמה נגיעות. זום.
פרופסור סטיוארט הופיע על המסך תוך חצי דקה. הזווית הייתה גבוהה מדי, התאורה חלשה מדי, והחיוך – שטוח מדי. משהו בעיניים שלו נראה דרוך, אפילו כשהשפה נשארה רגועה.
"את נראית עייפה," הוא אמר.
"נסיונות לישון בפריז?" היא חייכה חיוך עייף. "הרחוב שלנו לא יודע מה זה שתיים בלילה." ואז הוסיפה: "רציתי לשאול אותך משהו."
סטיוארט לא הגיב, רק נשען לאחור. סאם פתחה את המחברת והניחה אותה מול המצלמה.
"ראית את הסמל הזה פעם?"
הוא הביט, ואז השפיל מבטו. שפתו העליונה נמתחה קלות, כאילו עמד לומר משהו אחר – ואז עצר. "מה את מחפשת, סאם?"
"תשובות. אולי אפילו כיוון. אתה יודע אם לפריז היה אי פעם קשר לתרבויות מהתקופה שלפני 12,000 שנה?"
סטיוארט הנהן באיטיות, אצבעו טופחת על השולחן. "פריז מעולם לא הייתה חלק מהעולם העתיק ההוא. אין כאן אפילו רמז לתרבויות כל כך קדומות. בתקופה שאת מדברת עליה, האנשים שחיו כאן לא הקימו מקדשים או כתבו מיתוסים – הם עקבו אחרי עדרי ממותות. ציידים-לקטים. זו לא הייתה תרבות, אלא הישרדות. טהורה, חייתית."
מרינה התערבה: "סטיוארט, אם אין קשר, למה אתה מתחמק?"
הוא שתק רגע. לא מתוך בלבול – אלא כמו מי שבוחר את מילותיו בזהירות. ואז, כאילו כלום:
"ובינתיים – ביקרתן כבר במוזיאונים?"
מרינה שלחה אל סאם מבט חרישי. סאם הנהנה כאילו זה היה מהלך טבעי בשיחה.
"בלובר?" היא הרימה גבה בחיוך. "אולי פספסנו את האגף לחדי קרן ולממלכת אטלנטיס."
החיוך של סטיוארט נעלם. קולו הפך שטוח.
"לא תמצאי בפריז את מה שאת מחפשת. לפריז מעולם לא היה קשר לתרבויות עתיקות, בטח לא בלובר."
סאם הינהנה, כאילו נבהלה לרגע מהנחרצות שבקולו. "סליחה, אני פשוט... לא מצליחה להפסיק לחשוב על זה."
הוא שתק רגע. ואז, בקול רך יותר, הוסיף: "אבל אם אתן כבר שם – תעברו במוזיאון גימא. Guimet."
"מה יש שם?"
 "תערוכה על המיצגים המרכזיים שקשורים לרמאיאנה. היא נכתבה, לפי חלק מהמסורות, לפני יותר מ־7,000 שנה – אלף שנה לפני שומר, לפני מסופוטמיה."
סאם מצמצה. "רמאיאנה?"
 היא הטתה את ראשה קלות. "איך אתה יכול לדעת מתי זה נכתב בכלל? זו לא אגדה שעוברת בעל־פה?"
"לפי המסורת ההודית, ואלמיקי – המחבר – חי בתקופת ה'טרטה יוגה'," ענה סטיוארט. "זה מתיישב גם עם האסטרולוגיה ההודית."
הוא הישיר אליה מבט.
 "כדאי שתתחילי להכיר את הסיפורים של ראמה. את עלולה לגלות שהם לא שונים כל כך מהמיתולוגיות המערביות. אולי אפילו להפך."
המסך קפא לרגע, ואז חזר. הוא עמד לנתק.
"פרופסור?"
הוא עצר. הביט בה שוב. "אלה כמובן לא הלוחות המקוריים," הוא אמר, כמעט כדרך אגב. "אבל הם הד - הד אמיתי – למשהו ששרד הרבה יותר ממה שההיסטוריה הרשמית מוכנה להכיר בו."

חלק 3 - מוזיאון Guimet
ברגע שדלת הזכוכית הכבדה נסגרה מאחוריהן, נדמה היה שהעולם נדם. האקוסטיקה הייתה משונה – תקרה גבוהה מדי, קירות אבן שספגו את הצלילים עד שנחנקו. האור היה רך, מסונן דרך פנסים צרים שהאירו מיצגים ולא אנשים. כל פסיעה הפכה לצליל. כל שתיקה – למתח.
בכניסה הן קיבלו חוברת מודפסת בפונט ישן, כמעט סתום. סאם העבירה אצבע על הכותרת: “הודו הקלאסית – רמאיאנה ותודעה שמימית”. מרינה פתחה אותה בעמוד האמצעי. שורה אחת הייתה ממוסגרת באדום: “ואלמיקי, מחבר הרמאיאנה, נחשב בעיני מאמיניו לאדם שקיבל את הידע ישירות מן השמיים.”
“מחפשות משהו?” שאל קול מאחור. הן הסתובבו – מדריך צעיר, עיניים ערניות וחיוך מתורגל.
סאם עצרה רגע. תחושת דה-זוו חלפה בה, חזקה מכדי להתעלם. פסל אבן – איש ואישה עומדים משני צידי מעגל, ידיהם מושטות כלפי מרכז לא-נראה. הדימוי הזכיר לה משהו. דימוי מאחד הפורומים שהן גלשה.
 במעבר הבא הן עמדו מול פסל נאגה דו־ראשי. המדריך מתאר אותו כ”שומר סף של מקדש”, אבל סאם שמה לב לפרט שלא הופיע בטקסט – חריטה בגב הנחש. מעגלית. כמעט דהויה.
היא פתחה את המחברת. השוותה. הקווים לא זהים – אבל המרכז, הקודקודים – מוכר.
סאם כיווצה גבה. "מוזר שהם כתבו 'שומר סף'," היא אמרה בשקט. "במיתוסים הגדולים – הנחש אף פעם לא מונע את הכניסה. הוא זה שפותח אותה." מרינה הנהנה. "גם בתנ"ך. גם בגילגמש. בכל פעם שהוא מופיע – מישהו מגלה משהו שהוא לא אמור לדעת."
המדריך הבא היה מיצג מספר VI: קבוצת דמויות חצי־אנושיות חצי־נחש, כרוכות זו סביב זו. “נאגות,” לחש הקול המוקלט. “יצורי מים. מגוננים, מפתים.”
סאם הביטה בהן ארוכות. “הנחש תמיד בא עם הבטחה,” היא אמרה. “גם בתנ”ך – הוא מביא את הפרי . גם באפוס של גילגמש – הוא גונב את סוד החיים.”
מרינה הוסיפה: “בכל סיפור הנחש מביא ידע. ובכל פעם המחיר לבני האדם כבד.”
כמה צעדים הלאה, הן עמדו מול תבליט של ראמה, זרועו מורמת, מקבל משהו מידו של יצור מכונף. הלוח תוארך ליותר מ־2,000 שנה לפני הספירה. “ידע מהאלים” כך נכתב. סאם פתחה את המחברת, שלפה את שרטוט הסמל שלה והשוותה שוב. על השריון של ראמה הופיע סימן משולב – לא זהה, אבל עם אותו קו מרכזי שמפצל שמונה קווים דקים.
“זה בינתיים מעניין אתכן?” שאל המדריך שהתלווה אליהן . הוא עמד כמה צעדים מאחור, מחייך כהרגלו.
“אנחנו פשוט בודקות קשרים תרבותיים,” ענתה מרינה. “יש לכם משהו על ראמה כמביא חורבן, לא רק כגואל?”
המדריך שתק לרגע, ואז אמר: “ראמה? לא בדיוק. הוא סמל לסדר. אבל היו אחרים – דמויות שהעזו לשאת ידע שלא נועד לבני אדם. שוקרצ'ריה, למשל. אצל חלק מהמסורות, הוא נחשב למי שהעניק את 'הידע האסור'. לא מתוך מרד, אלא מתוך חמלה.”
סאם חייכה בעוקצנות. “כמו פרומיתאוס.”
המדריך צחק קצרות. “אתם קוראים לו פרומיתאוס. אצלנו, הוא פשוט זה שהאיר. באור הלא נכון.”
מרינה הרימה גבה. "אז במזרח הוא מואר – ובמערב הוא נמחק?"
המדריך חייך. "כל אחד שומר את מה שנוח לו – ומוחק את מה שמסוכן."
במיצג צדדי, לוח אבן נוסף – דמות מרחפת מעל קהל כורע. ביד אחת – מגילה; ביד שנייה – להבה.
סאם נזכרה במה שכתבה בפרק 21. היא פתחה את המחברת ורשמה:
“בכל מיתוס – הידע הגיע מוקדם מדי.”
מרינה שאלה בשקט: “ואם כל הסיפורים האלה הם הד לאירוע אחד קדום?”
סאם הביטה בה. “את מתכוונת – שכל המיתולוגיות הן גרסאות של אותה אמת?”
שורות מהקובץ "אמת אסורה" הדהדו בזיכרונה. “הם ידעו. הם הזהירו. אבל גם נתנו.”
היא נזכרה בקובץ 'אמת אסורה' – לא בתוכן, אלא בתחושה. כאילו מישהו כתב את זה אחרי שהוא ראה את הסוף.
האולם הבא היה צר יותר, בלי קהל. רק צללים מתארכים, ותצוגות שנדמה שהוזזו לשם כדי שלא יפריעו. הן המשיכו לעבר חלל צדדי, עם מיצגים ישנים שהוסרו מתצוגה שגרתית. בפינה – פסל שבור למחצה. בבסיסו סימן כמעט מחוק: כוכב בן שמונה קודקודים.
סאם התכופפה מעט, שרטטה במהירות את קווי החריטה במחברת, כאילו לא בטוחה אם מותר לה – אבל לא מסוגלת לעצור.
האור באולם הבהב, קצר ורך, אך מורגש. המצלמה בטלפון של מרינה נדלקה לרגע מבלי שלחצה.
מרינה פתחה את התמונה שצילמה והראתה למדריך. הוא הביט בה, מצחו התכווץ. “זה לא מופיע בקטלוג,” הוא אמר. “זו… תוספת.”
הן התקרבו לתצוגה אינטראקטיבית – “חלוקות הזמן ביוגה ההינדית”. על המסך הופיעה מילה: Kali Yuga – עידן השכחה.
סאם לחשה: “מנגנון ההשכחה.” מרינה שלחה אליה מבט חד.
במסך אחר הוקרנה שורת תרגום עתיקה: “והמתנה נפלה מן השמיים – ואיש לא ידע אם באה לרפא או להרע.”
“אם שוקרצ'ריה הביא את הידע,” אמרה סאם, “אולי הוא גם גרם לאתחול.”
“אז הוא לא גיבור…” אמרה מרינה. “אלא זרז.”
סאם הביטה במסך, ואז בלוח האבן מאחוריה.
"אם יש יוגה של אור, ויש יוגה של שכחה..." היא אמרה, כמעט לעצמה.
"...אז אולי כל מחזור נגמר באתחול."
מרינה שתקה רגע. "ואולי מישהו מוודא שזה יקרה – בכל פעם מחדש."
סאם פתחה שוב את המחברת והראתה למרינה את הציטוט מהפורום:
“The real cataclysm wasn’t natural. It was designed.”
לצד המיצג, בכיתוב קטן: “פריט זמני – באדיבות ארגון ValmikiVerse.”
הטלפון של מרינה צפצף. הודעה. בלי שם שולח.
רק משפט אחד: “תעצרי מייד.”
מרינה בהתה בה. שתיים. שלוש שניות. ואז מחקה.
“משהו חשוב?” שאלה סאם.
“סתם ספאם,” ענתה מרינה.
סאם הביטה בה. היא לא שאלה שוב – אבל גם לא חייכה




פרק 29 - המרדף 


חלק ראשון – הסמל והצללים
ראג'יב חייך את החיוך מהסוג שלא מגיע לעיניים – חיוך של מישהו שיודע משהו שהן לא. "יש עוד תיבה אחת״ אמר באנגלית מדויקת עם נימה זרה, "פריט שעדיין לא מופיע בקטלוג. משהו... לא פשוט להסביר." הוא לא חיכה לאישור. רק הפנה את גופו ופנה למסדרון צדדי . סאם החליפה מבט מהיר עם מרינה, ואז שתיהן פסעו אחריו. הדלת מאחוריהן נסגרה כמעט באלם.
המבואה למחסן הייתה צרה, לחה, עם תאורה מעומעמת שכאילו ביקשה לא להפריע למה שנמצא מאחור. סאם הרגישה את פעימות ליבה עולות מקצב מדוד למעין צעידה פנימית. מתכת חלודה, ריח של קלסרים ישנים ושקט. היא חשבה על הכנס – על ההשפלה, על הסוד – ועל כמה מהר אפשר לעבור ממעמד של מרצה לאדם שנרדף.
"זה כאן״ אמר ראג'יב, מצביע על תיבת עץ נמוכה עם לוחית נחושת שהושחרה מזמן. הוא לא פתח אותה. רק התרחק לאחור, כמו יודע שאין לו מה לחפש בפנים. מרינה כרעה על ברכיה. האור נפל בזווית משונה על המכסה, והפיח מהעששית הקירית צבע את הקווים בצללים מרצדים. סאם ניגשה אליה, ולחשה:
"The real cataclysm wasn’t natural. It was designed."
מרינה לא ענתה. רק הרימה בעדינות את המכסה – ובפנים, על משטח עץ בהיר, נחשף הסמל: כוכב בעל שמונה קודקודים, חקוק במדויק כאילו נחרט אתמול. המרכז היה חלול, כמו עין שצופה החוצה – או פנימה.
סאם הביטה בו. משהו בה רעד.
"האם ידע תמיד הגיע עם מחיר?"
היא לא הספיקה לענות לעצמה.
הן לא שמו לב מיד לרעש. אולי זה היה גרירת נעליים. אולי נשיפה קלה מדי באוויר סגור. אבל כשהאור הכתום החל להבהב – הן קפאו. מרינה קמה לאט, ידה עדיין על הקופסה. ואז הן ראו אותו. צללית גברית עמדה בקצה המעבר – גובה בינוני, כתפיים רחבות, זרוע אחת מושטת קדימה. בידו – אקדח.
האור הרועד מהניאון החשוף הפך את הצללים לציור מרצד, אבל לא הותיר ספק. הוא כיוון לעברן. רגע אחד הן קפאו. הרעש של נשימתה של סאם היה הקול היחיד ששמעו.
ואז – קול חריקה של סוליות על הרצפה. ראג'יב.
המדריך, שעמד קודם מאחור, ראה את הצללית – וברגע של בהלה מוחלטת, צנח מתחת לשולחן העץ הסמוך. "זה לא אני! אני לא קשור!" מלמל, קולו חנוק.
מרינה תפסה את ידה של סאם.
"עכשיו״ היא לחשה. ושתיהן התכופפו מאחורי שולחן אבן גדול שעמד בצמוד לשורת המדפים.
סאם שלפה את הנייד, אצבעותיה רועדות, וחייגה 9-1-1. אין מענה. מרינה חטפה את הטלפון מידה, נאנחת בקוצר רוח, והקלידה במהירות 17. היא הצמידה את המכשיר לאוזן ודיברה בצרפתית שקטה אך תקיפה. "שתי נשים, מוזיאון גימה... מחסן צדדי, אגף B. רודפים אחרינו. אנחנו צריכות עזרה״ לחשה. קולה רעד קלות רק בסוף המשפט, כאילו רק אז הבינה עד כמה הן פגיעות. השוטר בצד השני שאל שאלה, היא הנהנה, ענתה בקצרה – ואז ניתקה.
"הם שולחים ניידת״ אמרה. "היא תגיע בעוד עשר דקות. אולי."
"עשר דקות זה נצח״ לחשה סאם.
הנורה הבהבה שוב, הפעם לזמן ממושך יותר. והאור, כאילו בגד בהן, חשף לרגע צללית דוממת שנבלעה בין הקורות – ניקולאי וולקוב. הן לא ראו אותו. הוא ראה אותן.
הצעד הראשון נשמע חזק מדי. סאם חשה בזעזוע קל ברצפת הבטון. היא שלחה יד לעבר ידית האזעקה – היסוס, ואז לחצה. צרחה חרישית התפשטה בבניין, ואז הבהוב האורות הפך קבוע. מרינה תפסה אותה בזרוע.
"אנחנו לא מחכות פה."
הן הסתובבו בחדות וברחו בכיוון הנגדי. התגובה שלהן הייתה אינסטינקטיבית, ללא מחשבה. הרגליים דהרו, הראש נאחז בפחד. הן לא ידעו מי רודף או לאן לברוח - רק שהן לא יכולות לעצור. קירות המתכת הפכו למבוך מתעתע של ממצאים ארכיאולוגיים ויצירות אומנות.
סאם רצה כשהיא דוחפת ארגז שבלט לתוך המעבר הצר. מרינה כמעט נתקלה בבסיס שיש מקולף. המקום שהרגיש כמו מוזיאון הפך פתאום למלכודות.
וולקוב לא רץ. הוא צעד אחריהן בצעדים שקולים, קרים, כאילו ידע שהן יגיעו אליו בסוף.
הן השתחלו במעבר צר בין שני מדפים, כשפתאום משהו מלמעלה ניתק – תיבה או חלק מדף – והתרסק על הרצפה לידן ברעש חונק. מרינה נרתעה לאחור. וולקוב הגיח מצידן ושלח את ידו מבין המדפים כשהוא כמעט תופס את חולצתה של סאם מאחור. היא לא טרחה להסתובב, והמשיכה לרוץ.
ניקולאי טיפס על מעקה מתכת גבוה, מנסה לקצר את דרכו אליהן.
לפניהן נגלה מדרון ברזל – חלקלק, תלול. הן החליקו עליו בזו אחר זו, כמעט מאבדות שיווי משקל. ברכיה של סאם צרבו, ידיה התחככו בברזל. לפתע הופיע שוב הצל – הפעם קרוב מדי. מרינה פעלה בלי לחשוב: היא דחפה מדף שלם לעברו. הוא נפל, התנגש במדף אחר, אבל התאושש במהירות. זה עיכב אותו רק שניות בודדות.
האוויר במחסן הפך כבד, חלל האויר היה רווי בריח דקיק של מתכת, לכה מיושנת וחומרי שימור של ציורים. הן המשיכו שמאלה. מעבר. פנייה. ואז – סולם ברזל.
מרינה טיפסה ראשונה, סאם אחריה, חורקות שיניים. בכל שלב היא שמעה את עצמה שואלת: האם זה הסוף?
הן הגיעו לקומה טכנית – מסדרון צף מעל החלל המרכזי. למטה, וולקוב התקדם – גופו נבלע בין הצללים. עיניים כחולות. תווי פנים חדים. צלקת עמוקה שחצתה את לחיו כמו חתימה ישנה.
סאם ומרינה לא ראו אותו.
הן המשיכו לרוץ. סאם בחרה מסדרון שמאלה – מבוי סתום. מרינה משכה אותה חזרה, נגעה לה בכתף, ולחשה: "מכאן."
הן רצו – והמסדרון נגמר בדלת פתוחה. הן לא עצרו לבדוק. עברו דרכה. מדרגות ברזל תלולות.
הקרה נגעה בפניהן כמו סטירה של מציאות. הן ירדו בריצה לסמטה צרה ומלוכלכת, פחי אשפה, קירות מכוסים גרפיטי, וחושך שהבליע הכול.
מונית פריזאית נעצרה כאילו הוזמנה בידי כוח בלתי נראה. סאם פתחה את הדלת, דחפה את מרינה פנימה.
"פיגאל״ היא אמרה. "מהר. בלי לשאול שאלות."
הנהג הנהן, כאילו זה לא היום הראשון שבו מישהי אומרת לו את זה.
בתוך המונית, מרינה אחזה במכשיר שלה. היא הסתכלה החוצה, ואז לחשה:
"אנחנו לא יכולות לחזור למלון."
"כי הוא יודע״ אמרה סאם, ולרגע לא נשמע פחד בקולה – אלא עייפות.
מרינה הנהנה.
וסאם סגרה את הדלת מאחוריהן ולחשה:
"אנחנו לא חוזרות לשם הלילה."


חלק 2 – פיגאל
הצעדים שלהן הדהדו על המדרכה הרטובה, נבלעים בין קולות העיר. סאם רצה ראשונה, שומעת מאחור את נקישות נעליה של מרינה ונשימותיה הקצרות, המהוססות. הן התרחקו מהבניין מבלי להחליף מילה – כאילו כל שנייה שנאמרת עלולה לעכב אותן.
המרצפות היו חלקלקות, ריח קל של סולר עלה מאחת הסמטאות, ונקודת זיעה זלגה מצווארה של סאם למרות הקור. היא לא ידעה אם מישהו בעקבותיהן, אבל כל תחושת הביטחון שהייתה להן כשנחתו בפריז – התפוגגה. הן לא פעלו עוד לפי תוכנית – הן רק הגיבו, נגררות על ידי האירועים במקום להוביל אותם.
 "רוצי לכיוון הרחוב הראשי ״ לחשה סאם, לא בטוחה אם למרינה או לעצמה.

 מאחור, מעבר לשורת מכוניות חונות, דמותו של ניקולאי צצה בין הצללים. הוא לא הסתתר עוד – רץ החוצה מהבניין אחריהן, ואז האט, כמו חיה שמכירה היטב את השטח. הוא פסע בקצב מדוד, שומר מרחק, אך קרוב דיו כדי לא לאבד אותן. הן לא הבחינו בו – לא הסתובבו אפילו פעם אחת – אך הוא ידע שהן חושדות. ידו הייתה בכיס מעילו, נוגעת בקור האקדח – ממתין לרגע. פניו נותרו חתומים, אבל מבטו נעוץ בהן. הפעם, לא כדי להרתיע – אלא כדי להגיע. הוא היה רחוק רק כמה שניות מהן.
זה קרה ברגע. סאם הציצה לאחור – מבט קצר, כמעט אינסטינקטיבי – וידעה. הצל, ההליכה, הקצב. זה היה הוא. מרינה לא שאלה דבר, רק תפסה את ידה והגבירה את הקצב. שתיהן התחילו ללכת מהר, מנסות להיראות כאילו הן פשוט ממהרות, אבל האוויר סביבן השתנה. הדחיפות חדרה לשרירים. פעימות הלב הואצו. ואז – בלי לדבר – הן החלו לרוץ. לא בתיאום, אלא בפחד. סאם אחזה בתיקה בחוזקה, שמרה את מרינה לצידה.
 "שם למטה!" לחשה מרינה, מצביעה על גרם מדרגות מתכת שהוביל לתחנת המטרו. "נאבד אותו בהמון!"
אבל סאם המשיכה לרוץ, ואז משכה בחדות ימינה. "לא לשם ״ לחשה, כמעט בקוצר רוח. מבטה ננעץ בצפיפות המתעוררת של רחוב השוק – דוכנים פתוחים, קולות רוכלים, ריח חריף של גבינות ובצל. זה היה כאוטי ופתוח מדי – אבל דווקא העומס והצפיפות יכלו להעלים אותן מהעין. מרינה נעצרה לשנייה, מבולבלת, ואז המשיכה בעקבותיה. השתיים נבלעו בזרם האנשים, מתפתלות בין עגלות ומבטים סקרניים.
 הן זינקו מבין הדוכנים, מתנשפות, כמעט מתנגשות בעגלת ירקות שהגיחה מולן. באותו רגע חלפה ניידת משטרה ברחוב הסמוך. סאם הרימה יד אחת, מסמנת בבהילות – תנועה חדה, כמעט נואשת. עיניה של מרינה ננעצו בשוטר, כמו תחינה שקטה: תסתכל עלינו. תראה אותנו. הניידת האטה. גלגליה חרקו קלות. לרגע – הן האמינו שניצלו. אבל השוטר שמאחורי ההגה רק ציפצף, נפנף ביד בבוז קל, ונתן גז. הרכב זינק קדימה, כמעט נוגע בברכיים של מרינה, שנרתעה לאחור.
 הן נעמדו לרגע במרכז הכביש, פעימות הלב דוחקות ברקות, כשהניידת נעלמת בין המכוניות כאילו לא הייתה שם מעולם. לרגע – האשליה של הצלה נראתה אמיתית. עכשיו היא התפוררה לרסיסים. סאם לא אמרה דבר, אבל המחשבה הייתה ברורה: לפעמים גם אלה שאמורים להושיט יד, בוחרים להסיט מבט.
 \
מונית הגיעה במהירות מהפנייה, כאילו צצה בדיוק כשהיו זקוקות לה. סאם פתחה את הדלת, מרינה דחפה אותה פנימה, והושיטה לנהג שתי שטרות של מאה יורו. "סע ״ אמרה, לא שואלת. הדלת נטרקה, והמונית התחילה לזוז.
 "יותר מהר!" צעקה לעברו, כשהיא מציצה בחשש לאחור. ואז, כאילו בתגובה, רכב שחור זינק מתוך אחת הסמטאות, פונה במהירות חדה ונדחק אל הנתיב מאחוריהם. הפנסים שלו ריצדו על המראות, צפצוף חד פילח את האוויר.
 הנהג נבהל, האט. "אני לא מתכוון להסתבך על זה ״ מלמל, מביט במראה. "הם עוקבות אחרינו!" מרינה שלפה שטר נוסף של מאה יורו, ודחפה אותו  בפרצופו של הנהג המבוהל.
 "תמשיך לנסוע! עכשיו!" קולה חתך את חלל הרכב כמו פקודה צבאית – ברור, חד, בלי שמץ של היסוס.
 לרגע נדמה היה שהן מצליחות. הפער מהרכב השחור גדל, הצפצופים נחלשו. אבל אז – זה התחיל. ירייה ראשונה פילחה את האוויר, כמו סדק שנבקע מתוך השקט המתוח. פיצוץ חד. זכוכית התנפצה בקול מחריש אוזניים. סאם קפצה במקום, ידה נחתכה משבב שננעץ בה כשהחלון האחורי התרסק לרסיסים. הנהג בלם באינסטינקט, גלגלי המונית צווחו, והוא צעק קללה בצרפתית לפני שפתח את הדלת ויצא בבהלה. "אני לא חלק מזה!" צעק, נעלם בין הבניינים.
הרסיסים עדיין התעופפו באוויר, וריח חריף של אבק שריפה מילא את הרכב. קולה של מרינה נשמע ממרחק – חד, ממוקד – אבל סאם בקושי קלטה את המילים. רק כשראתה את הנהג נעלם מעבר לפינה ואת הדלת נטרקת, הגוף שלה השתחרר. משהו בתוכה חזר לפעולה. מרינה כבר לא חיכתה. היא קפצה למושב הקדמי, תפסה את ההגה ולחצה על הדוושה. המונית ניתקה מהמקום בבת אחת, משאירה ענן עשן קל מאחור.
הן פנו בפיתול חד, והכביש נפתח לפניהן – רגע של נשימה. הרכב השחור התרחק מאחור, כאילו התייאש. שתיהן הביטו זו בזו, לא מאמינות שזה נגמר. ואז – שיעול מתכתי מהמנוע, אור חיווי נדלק בלוח המחוונים, ואדים החלו לעלות ממכסה המנוע. מרינה סיננה קללה ונעצרה בצד. הן קפצו החוצה.
האור החל להיחלש. הדמדומים כיסו את הבניינים בצללים כחולים-סגולים. הן רצו שוב, הפעם בלי לדעת לאן. הרחוב הפך לסמטה, והסמטה התפתלה לרחבה צרה ברובע פיגאל – עולם אחר. אורות אדומים ריצדו מהברים, מוזיקה בוקעת מהחלונות, אנשים שיכורים צעקו זה לזה בלי סיבה. הן נבלעו בתוכו, שותקות, נושמות רק כדי להמשיך לזוז.
אחרי עוד פנייה חדה הן נעצרו, גבן לקיר אבן מכוסה גרפיטי, מתחת לשלט מהבהב של בר מקומי. שתיהן התנשפו בכבדות, כפופות מעט, מנסות להשיב את האוויר לריאות. ידיה של סאם נשענו על מותניה, מרגישה את הלמות הלב דוחפות כל מחשבה החוצה. מרינה סקרה את הרחוב שמאחור, את קולות הצחוק המתערבבים בצלצול בקבוקי הבירה. שום סימן לרכב. לשנייה אחת – הכל שקט מדי. הן הביטו זו בזו, כאילו מקוות שהשנייה תגיד בקול: זה נגמר. אבל השתיקה ביניהן אמרה את ההפך.
 מרינה משכה את שערה לאחור בשתי ידיה, הביטה סביב ואז לחשה: "אוליבר."
 סאם הרימה גבה.
 "מכר ותיק שלי. גר כאן בסביבה, ברחוב דה-ברון. יש בינינו היסטוריה." אמרה מרינה בטון החלטי שלא השאיר לסאם הרבה מקום לשאלות.
 "את בטוחה שאפשר לסמוך עליו?"
 "לא. אבל זה יותר בטוח מלהישאר פה ״ אמרה, והתחילה ללכת.
 סאם לא שאלה עוד. היא פשוט הלכה אחריה.

 מרינה דפקה שלוש פעמים – חד, קצוב, כמו לפי קוד ישן. הדלת נפתחה באיטיות. אוליבר עמד בפתח הדלת, חולצת פשתן פתוחה עד החזה, בקבוק קוניאק חצי ריק ביד אחת, והמבט שלו נע בין פליאה לשכרון. לרגע לא אמר דבר. אחר כך חייך חיוך עקום. 
"מרינה? זו את?" 
הקול שלו נשמע כאילו נשלף מהעבר. הוא שלח יד איטית, ליטף קלות את שערה של מרינה כאילו בודק אם היא באמת שם. 
"ידעתי שתחזרי לפה בסוף." הוא הביט מאחוריה, ואז לצדדים. "בואו תיכנסו. מהר."
הן נכנסו פנימה, והדלת נסגרה מאחוריהן בטריקה כבדה. הדירה הייתה אפלה כמעט לגמרי, מוארת באור חלש של מסכים ישנים – שלושה מהם פעלו בו זמנית, כל אחד מציג תמונה אחרת ממצלמות אבטחה שצילמו את הרחובות מסביב לביתו של אוליבר.
הקירות היו מכוסים בפתקים, מפות, צילומים, רישומים בכתב יד. שולחן מתכת נמוך ששימש כעמדת עבודה, צמות כבלים, מחשבים מפורקים, ומסמכים מנויילנים. בפינה עמדה מדפסת תעשייתית, ולצידה ערימה של דרכונים מזויפים.

כמה רחובות משם, בחדר אפלולי, מסך מחשב הציג שידור חי מהמצלמה שמכוונת אל דלתו של אוליבר. נקודה ירוקה הבהבה בקצה המסך, פעמה שקטה של המתנה. מישהו צפה בהן – ברגע שנכנסו, באיך שאוליבר סגר אחריהן את הדלת. הוא נשען לאחור וצפה.

חלק 3 - השליח
אוליבר ישב בכורסה נמוכה, כוס קוניאק בידו, רגל על רגל, כאילו לא התרחש מרדף באותו ערב. האור בדירה נשאר עמום – רק שאריות כתומות מהניאון בחוץ ומהבהובי המסכים שמולו האירו את פניו. הוא הביט בהן מבלי למהר, מניח להן לדבר.
מרינה פתחה ראשונה. היא שמרה על טון שלו, בניגוד לטלטלה שעדיין חשה בפנים. 
היא תיארה את ההגעה למוזיאון, את ראג’יב, את הקופסה. את הסמל. סאם הוסיפה פרטים – הסדר, התיבה, איך הוא הופיע פתאום. לא הייתה דרך להסביר איך וולקוב מצא אותן, רק התחושה שהוא היה שם כל הזמן.
אוליבר הקשיב, כמעט באדישות. מצחו לא התקמט, עיניו לא זעו. הוא רק הקיף את שפת הכוס באגודל ובאצבע בתנועה שחזרה על עצמה.
כשמרינה הזכירה את מוזיאון האסטרונומיה ותיארה את התוכנית לפרוץ לארכיון, אוליבר הרים גבה. "רגע, רגע... את רוצה לומר לי שהרעיון שלכן הוא פשוט לפרוץ לשם " מרינה הנהנה.
אוליבר צחק. צחוק אמיתי, לא מתאמץ. הוא נשען קדימה, הניח את הכוס על השולחן והביט בהן כאילו זו הפעם הראשונה שהוא באמת מתבונן. 
"אתן יודעות לנטרל אזעקה? להימנע ממצלמות? למחוק תיעוד כניסה? לא. ברור שלא." הוא החווה בידו לעבר אחד המסכים. "זו לא סדרת טלוויזיה, מתוקות. אם תעבור שם עכברה בשעה הלא נכונה – האבטחה תזכור אותה לנצח."
מרינה לא ענתה. סאם רק בהתה בו.
"אני לא יודע מה יותר מדאיג ״ הוא הוסיף, "החורים בתוכנית שלכן או הביטחון שיש לכן כשאתן מספרות עליה." הוא הרים שוב את הכוס, כשהוא מסובב את הנוזל הענברי תנועה מעגלית "אבל אני מניח שזו בדיוק הסיבה בינתיים אתן מצליחות לשרוד."
הוא צקצק בלשונו, ואז גיחך. "את יודעת, מרינה... את תמיד מגיעה ככה. בלי להזהיר, באמצע הלילה, עם שובל של צרות שנדבק אלייך כמו מי קולון." 
הוא סקר אותה במבט חטוף, כאילו בוחן את תגובותיה. "איפה שלא תדרכי, את מצליחה לגרור אחרייך סערה. פעם זה היה בחור הספרדי שהברחת מברצלונה, עכשיו זו פריצה למוזיאון בפריז."
מרינה חייכה חצי חיוך, אבל לא אמרה דבר.
"אני תוהה אם את מושכת את הצרות – או פשוט מחפשת אותן." הוא לקח עוד לגימה. "הבעיה היא, שאת אף פעם לא מגיעה לבד. את תמיד גוררת איתך עוד מישהו שמסתבך יחד איתך."
הוא הניח את הכוס על השולחן בנקישה קולנית ונשען לאחור "ובכל מקרה, אל תספרו לי על זה. אני בחוץ. הפריצה הזו? זה טירוף. אתן שתיכן לא צריכות להיות שם בכלל."
הוא העביר מבט חד בין סאם למרינה. "ואני? אני לא מתכוון להכניס את השם שלי לתוך הסיפור הזה."
סאם ניסתה לומר משהו, אבל הוא הרים יד. "לא. לא. אל תנסי לשכנע אותי. זה לא הולך לקרות."
מרינה קפאה לרגע, שפתייה התכווצו קלות והכתפיים נשמטו בשקט. משהו בה התקשה להסתיר את האכזבה. 
"אני מכיר את המקום הזה ״ הוסיף אוליבר. "התוכנית שלכן חסרת סיכוי".
"מרינה שלחה מבט קצר לעבר סאם. שתיהן נראו מותשות. היא פנתה לאוליבר: ״אנחנו צריכות משהו לאכול.״
אוליבר חייך בזווית הפה, כמו מנסה לא לחייך. 'ידעתי שזו רק שאלה של זמן. המקרר שלי ריק – מה תרצו להזמין?'"
"אני חושבת יותר טוב עם פיצה ״ היא ענתה, ושלפה את הנייד.
"לא." אוליבר הרים את ידו מיד. "את לא משתמשת בזה."
מרינה נעצרה.
"אם מישהו באמת מחפש אתכן – כל שיחה, כל מיקום, כל אפליקציה זה כמו לצעוק 'הנה אנחנו'. לא. אין סיכוי."
הוא ניגש לטלפון חוגה ישן שהיה מונח על שידת עץ, סובב את המספרים באיטיות, והזמין פיצה בשקט ובצרפתית מדויקת.
אחרי שסגר, הביט בהן. "עשרים דקות. אולי פחות"
מרינה קמה בפתאומיות. היא ניגשה אל אוליבר, תפסה בזרועו מבלי לבקש רשות, וגררה אותו לעבר אחד החדרים הצדדיים. "אנחנו צריכים לדבר. לבד ״ אמרה בקצרה. הדלת נסגרה מאחוריהם.
סאם נותרה לבדה מול המסכים המהבהבים, מנסה לפענח את המתרחש. היא לא יכלה לשמוע דבר, רק את פעימות הלב שלה ואת הרחש העמום של הרחוב שבחוץ. מחשבות התרוצצו בראשה. מה הקשר ביניהם? על מה הם מדברים עכשיו? הדקות זחלו. ואז הדלת נפתחה.
השניים יצאו – מרינה נראתה רגועה יותר, אוליבר עם הבעה שקשה היה לפענח.
לפתע נדלקה נורה אדומה שהייתה מקובעת בברגים לשולחן העץ. היא הבהבה שלוש פעמים, ואז כבתה. מיד לאחר מכן, מסך הטלויזיה משמאלה התעורר לחיים. שליח הפיצה עמד בחוץ, קסדתו תלויה על ידית הקטנוע, ומגש פיצה בידו.
 "הוא לא מצלצל?״ אמרה סאם.
"הוא לא צריך,״ ענה אוליבר ולקח את צרור המזומנים שהכין מראש.
הוא יצא מהדלת, נבלע בגרם המדרגות – שתיים, שלוש קומות של שקט מתוח עד שהמסך הבהב שוב. סאם ומרינה הביטו בו על מסך הטלויזיה כשהוא ניגש לשליח, משלם לו, ואוסף את מגש הפיצה בלי להחליף איתו מילה.

אוליבר חזר פנימה, הניח את השקית על השולחן ופתח אותה. 
הריח של בזיליקום חם ועגבניות אפויות מילא את החדר. מרינה התיישבה. 
סאם נשארה לעמוד, הידיים שלה שלובות. 
"אוקי, אז אנחנו לא נוכל להיכנס דרך הכניסה הראשית ״ אמרה סאם.
"וגם לא לפרוץ – לא בלי שיזהו אותנו ״ הוסיפה מרינה. השתררה שתיקה קצרה.
"אז מה אתן מציעות?" שאל אוליבר, שולף פרוסת פיצה.
סאם הרימה את הקול. "אולי לא נצטרך לפרוץ בכלל. אולי יש דרך לגשת לארכיון דרך כניסה טכנית – של צוות תחזוקה, או דרך מחסן אחורי."
אוליבר סובב את ראשו לאט לעברה, כאילו שוקל את האפשרות.
 מרינה הרימה גבה, מופתעת. "יש שם באמת כניסה כזו?" שאלה.
"יש ״ אמר אוליבר. "אבל היא מחוברת למערכת זיהוי כפול. תג מגנטי וקוד ביומטרי. מה שאומר – אם אתן נכנסות משם, הן תדענה. מייד."
"ומה אם נתחזה לספקים?" ניסתה מרינה.
"לא בלי ניירת. לא בלי זמן. ולמען האמת – אתן לא נראות כמו מי שמביאות קרטונים של ציוד אופטי."
מרינה הרימה עיניים. "אולי אפשר למצוא מישהו מקומי שיפרוץ במקומנו״
אוליבר גיחך. "במצבכן זה לא כל כך מומלץ, אם תביאו מישהו – הוא יידע מה חיפשתן, מתי, ואיפה. זה סיכון כפול, " הוא לקח ביס. 
״אתה בטוח מכיר מישהו כזה, שמכיר את המקום, יודע לעשות עבודה נקייה ולא שואל שאלות." 
הוא נאנח והניח את הפרוסה בצלחת "אפשר לשכור מישהו שיעשה את זה בשבילכן – אבל זה יקר, מסוכן ולוקח זמן. ואתן נמצאות עכשיו על זמן שאול. הפתרון שלכן צריך לבוא מבפנים – לא מבחוץ."

"יש לי רעיון ״ אמר לפתע אוליבר. הוא לא הרים את קולו, אבל הטון היה שונה – חד, ממוקד. 
מרינה וסאם הסתובבו והביטו בו בבת אחת.
"מה אם לא נפרוץ? מה אם ניכנס... כאילו שאנחנו שייכים?" הוא קם, ניגש לאחת המגירות ושלף קלסר ישן. 
בתוכו – ניירת מצהיבה, תגים, לוגואים. "נזייף גישה. אישור. זהות. כל מה שצריך כדי לגרום לארכיון להאמין שאתן חוקרות מוכרות."
"וזה יעבוד?"
"זה תלוי מי נמצא בצד השני. ולמזלנו – אני מכיר את אחד מהם. לא גאון, לא מושחת. פשוט... רוצה להיות יותר ממה שהוא."הוא השתהה כאילו רצה להוסיף חשיבות למילותיו  "ואם נלחץ על החולשה הזו – הוא יפתח לנו את הדלת."
חלק 4 – התוכנית
אוליבר הוציא מהמגירה חפיסת סיגריות ישנה, שלף אחת בלי להדליק, רק החזיק אותה בין אצבעותיו.
"קוראים לו ז'רום טרייה ״ אמר. "אחראי על הארכיון, לפחות בשנים האחרונות."
הוא לא הביט בהן כשדיבר. המבט שלו היה נעוץ באחד המסכים, כאילו עוקב אחרי משהו שאין עליו שליטה.
"בחור לא רע. באמת. אחד מאלה שעדיין מאמינים באקדמיה. אבל הוא רוצה להיות משהו אחר.
הוא לא רק פקיד. הוא מדמיין את עצמו... כמי שיגלה משהו. ייחתם על תגלית. יהיה בהרצאות, ילבש חליפה."
אוליבר הרים את עיניו.
"אם ננגן על זה נכון – לא נצטרך לפרוץ כלום. הוא יפתח בעצמו."
מרינה שלפה גומייה מהכיס וקשרה את שערה בתנועה מכנית. "אז לא לחץ. לא כוח. פשוט... נגיעות נכונות."
אוליבר הרים גבה.
"רגש ״ אמרה. "הוא לא צריך לפחד. הוא צריך להרגיש מיוחד.
מישהו כזה – אתה לא דוחק לפינה. אתה נותן לו במה."
סאם הביטה בה, מעט מהצד.
"הוא לא טיפש ״ העירה.
"לא ״ ענה אוליבר, "אבל הוא רוצה שמישהו יאמין בו. זו לא תהיה פריצה, זה יהיה ביקור."
סאם שתקה. היא הרגישה את זה – שזה יכול לעבוד. שזה מדויק מדי.
"זה סיכון ״ היא אמרה לבסוף.
"כן ״ מרינה הסכימה. "אבל הסיכוי גבוה מהסיכון."
אוליבר חייך קלות, ואז קם ממקומו וניגש לארון צדדי. הוא שלף קלסר דחוס במסמכים ישנים, והוציא מתוכו כרטיס פלסטיק חום־בהיר עם סמל ישן של מכון סורבון.
"השתמשתי בזה פעם ״ אמר. "זה לא בתוקף... אבל תני לי שעה."
הוא מצמץ אל מרינה, הכרטיס בידו. "והוא ייראה חדש לגמרי."
בלי לומר דבר נוסף, הוא הוריד מעיל דק מהמתלה, הכניס את הכרטיס לכיס הפנימי, ויצא מהדירה.
 מרינה נשפה לאט, ואז פנתה אל סאם. "יש לנו שעה. ננצל אותה."
 הן התיישבו מול השולחן.
 "אני אוביל את השיחה ״ אמרה מרינה. "את תהיי העוזרת שלי. נראה לי שזו גישה שתעבוד – מישהי אחת דומיננטית, אחת טכנית."
סאם הנהנה. "מה תהיה שורת הפתיחה שלך?"
״רקע על תנאים סביבתיים, ממצאים מהמאה ה-16. זה לא יישמע מחשיד, אבל ימשוך אותו לענות." מרינה חייכה.
"מצוין."
הן החליפו תפקידים. תרגלו שוב. שיפצו את הדינמיקה, ניסו ניסוחים שונים. מרינה נעמדה מאחורי הכיסא, סימנה איפה לשבת.
"הוא יכנס מהצד הזה. אני אהיה בקצה הקרוב לדלת. את ליד הקיר – עמדה רגועה."
הן תירגלו שתיקות, הבעות פנים. כל פרט קיבל תשומת לב.
בשלב מסוים, סאם חייכה. "זה מרגיש כמו הצגה."
"זו בדיוק הכוונה ״ ענתה מרינה.
כעבור שעה וכמה דקות הדלת נפתחה. אוליבר נכנס לדירה נושא בידו תיקיית קרטון אפורה עמוסה במסמכים.
הוא הניח את התיקייה על השולחן.
מרינה פתחה אותה בזהירות – כאילו חוששת לפגוע במשהו אמיתי מדי.
בתוך התיקייה היו מכתבים רשמיים, לוגואים של הסורבון, חתימות, אפילו חותמת מובלטת.
במרכז – תעודת הסמכה זמנית, חתומה בידי פרופסור בדיוני בשם "קלוד לאמבר".
מרינה הרימה את המסמך מול האור. "וואו..." היא לחשה. "זה מושלם."
סאם הביטה בו, ואז באוליבר.
 "אתה ממש טוב בזה״ היא אמרה.
 הוא משך בכתפיו.  "כן, אני אוהב להשאיר רושם."
אבל סאם לא חייכה. משהו בה התקשה להרפות.
"ולמה אתה עוזר לנו, באמת?" היא שאלה בשקט.
אוליבר לא ענה מיד. הוא רק פתח מגירה אחרת, הוציא חותמת נוספת – והתחיל לעבוד את המסמך הבא.
כמה דקות חלפו והפכו לשעות.
אוליבר המשיך לעבוד, חותם, מחבר, משלים פרטים. מרינה הדקה את שערה לקוקו הדוק, סאם קמה, חזרה והתיישבה.
לבסוף, בלי לומר מילה, שלושתם ידעו שזה מוכן.
השעה הייתה כמעט עשר בלילה כשהן ירדו את המדרגות. האוויר שבחוץ היה קריר, אבל לא צורב. מרינה שלפה את הטלפון – לא להפעיל אותו, רק לבדוק שהוא עדיין שם.
 אוליבר נעל את הדלת אחריהן בלי לומר מילה.
המדרכה הייתה ריקה כמעט לגמרי. כמה צעדים לפניהם עמדה מונית. הנהג עישן בפנים, כאילו חיכה להן.
 מרינה פתחה את הדלת, חייכה לסאם. "זה באמת עומד לקרות."
 סאם לא ענתה, רק חייכה חצי חיוך ונכנסה אחריה.
המונית התרחקה במהירות, משתלבת בתנועה הדלילה של הלילה.
במרחק שלושה בניינים משם, מתוך אלומת צל ליד עמוד חשמל, מישהו התנתק מהחשכה.
 ניקולאי וולקוב עקב במבטו אחרי הרכב המתרחק, ואז פסע באיטיות לכיוון הדלת.
 כשהגיע – דפק עליה שלוש פעמים. לא חזק. לא חלש. מדויק.




פרק 30 – מחסן מספר 3 


חלק ראשון – ההגעה למצפה הכוכבים
הגשם ירד באלכסון, חד ומדויק כמו מחטים. פריז ניסתה לנקות את עצמה – או אולי פשוט להרחיק ממנה את מי שלא שייך.
 המונית עצרה מול שער ברזל חלוד. סאם שילמה לנהג בלי להוציא מילה. מרינה כבר הייתה בחוץ, מעיל הצמר שלה סופג את טיפות הלילה כאילו נולד לזה. כובע רחב הסתיר את עיניה, אבל לא את המבט החד מתחתיו.
הטיפות הקישו על גג הרכב כמו מנטרה, והאוויר נשא את ריח האבן הרטובה והלחות הכבדה של סוף נובמבר. רחובות מונפרנאס נראו כשטיח כהה ומבריק תחת אורות זהובים. הגדר השקופה שקקה מטיפות, והעיר מאחוריה נמסכה לצללית עמומה. פסל הברונזה של אורבן לה-ורייה התנשא מולם – גוף זקוף, יד אוחזת מפת כוכבים.עיניו פקוחות, נעוצות אל האופק. הוא נראה כאילו עודו ניצב כשומר על גבולות הידע האנושי – מאז המאה ה־19 ועד הלילה הזה.
סאם שלפה את מטרייתה וניסתה לפרוס אותה, אך מרינה הניפה את ידה. "לא צריך. זו רק ענן חולף."
סאם סגרה את המטרייה באיטיות. "את תמיד כל כך בטוחה בעצמך?"
מרינה חייכה. "לא. אבל כשאת פועלת על קצה החוק, עדיף שיאמינו שאת יודעת בדיוק מה את עושה."
הן חצו את הרחבה, נזהרות שלא להחליק על רצפת האבן החלקלקה. הרוח סחפה טיפות זעירות לעבר פניהם, כאילו המצפה עצמו לוחש סודות לא רצויים. ליד השער המתכת התייצב שומר במדים כהים, עיניו אדישות תחת כובע המצחייה. מרינה שלפה תג מזהה, שהוצמד בנייר דבק לתיקייה שחורה.
"אין כניסה לקהל ״ אמר השומר בלי להרים מבט.
"אנחנו לא קהל ״ ענתה מרינה, והגישה את התג באצבעות יציבות. "אנחנו כאן לצורך מחקר, מתואם מראש עם ההנהלה."
הוא נעץ בה מבט, ואז – כאילו משהו במסמך ריכך את עמידתו – לחץ על כפתור בצד השער. חריקה עמומה, הדלת נפתחה פנימה.
המסדרון הראשי של המצפה היה אפוף אור חיוור כמו שחר שלא הגיע. התקרה הגבוהה קמורה כמו קתדרלה, הקירות מכוסים תצוגות אסטרונומיות – טלסקופים עתיקים, מפות שמיים מצהיבות, וצילומים גרגריים של ליקויים ונברשות גז. ריח מתכתי קל עמד באוויר.
"מוזר כמה זה שקט כאן ״ לחשה סאם.
"זה תמיד ככה במקומות האלה. השקט לא אמיתי – הוא נועד לגרום לך להרגיש שאת אורחת."
הן חלפו על פני תצוגה של מנגנון אסטרולב מהמאה ה-17. סאם נעצרה מול אחת המפות. "תראי – מפת שמיים מ־1804."
מרינה הציצה. "אותה שנה שבה נפוליאון פתח את המסע למצרים. סימן טוב."
"חלק מהתצפיות האלה הועתקו ליומני המסע שלו ״ הוסיפה סאם. "ייתכן שזה מחובר לאובייקט שאנחנו מחפשות."
הן המשיכו לצעוד, הדהוד נעליהן מתמזג עם השקט. ואז נשמע קול נפתח. גבר כבן שישים, גבוה ורזה, עמד מולם. שערו דק ומסורק לאחור, לבושו מוקפד אך מעט מיושן.
"מר טרייה יקבל אתכן עכשיו ״ אמר בקול יבש.
האוצר, ז'רום טרייה, נעמד בפתח משרדו. "סלחו לי, אך אני שואל מתוך זהירות – מי שלח אתכן?"
מרינה שלפה מסמך מודפס. הוא ניתן לה שבוע קודם ממכר פריזאי, טיפוס שמעדיף להישאר מחוץ לרישומים – כזה שיודע לזייף אמינות כמו שאחרים מזייפים חיוך. על הנייר הופיע לוגו מוכר של מוסד סורבון וחתימה מטושטשת. "אנחנו חלק מפרויקט מחקר היסטורי. מדובר באובייקטים שלא קוטלגו מחדש מאז ראשית המאה ה־19."
טרייה עיין במסמך. עיניו עברו מקצה לקצה, שפתיו מהודקות. סאם קפאה. לרגע נדמה שיסרב. מבטו נדד לעבר מרינה, שעמדה בביטחון כוזב, כאילו כל זה נועד להיות.
"רק בקשה אחת ״ אמר טרייה, קולו נמוך אך תקיף. "אם תדברו עם ההנהלה או עם מי שמפקח על הפרויקט הזה – תזכרי לציין שעזרתי לכן. מילה טובה לא תזיק."
מרינה חייכה בזווית הפה. "אם נצא מפה עם מה שאנחנו צריכות, אולי אפילו אציע להם להקים אגף על שמך."
"כמה זמן אתן צריכות?"
"רק כמה שעות. אנחנו יודעות בדיוק מה אנחנו מחפשות."
הוא הנהן באיטיות. "בואו אחרי."
הן טיפסו אחריו במדרגות לולייניות ישנות, ברזל יצוק וידית מעוקלת בקצה. הקירות התכווצו סביבן. האור הלך ודעך, עד שנשארו רק הצללים שלהן. הדממה כרסמה.
"הוא לא שאל יותר מדי שאלות ״ לחשה סאם.
"כי הוא לא רוצה לדעת. כאלה לא פותחים דלתות – הם שומרים עליהן."
לבסוף, הגיעו לקומה העליונה. טרייה שלף מפתח ישן מאחורית מעילו, פתח את הדלת הכבדה והצביע פנימה.
"תיקי 1800 עד 1810 – בצד הימני."
הן נכנסו. הארכיון היה קריר ודחוס – שורות מדפים כמו עצים במבוך, עלים מצהיבים של נייר, ריח אבק ישן ויובש של זמן. חלון קטן בקצה יצר אלומת אור אבקתי. מרינה צעדה ראשונה. סאם בעקבותיה.
"תחפשי לפי שנת המסע ״ לחשה מרינה.
"אני יודעת."
הן דפדפו, עצרו, הרימו. רוב הקלסרים נראו כאילו לא נפתחו עשרות שנים. הזמן כאילו נעצר שם. תיקיית קרטון אחת נראתה שברירית במיוחד.
"1804 – אובייקטים ממסעות המזרח ״ קראה סאם.
היא פתחה בזהירות. בפנים – שרטוט בכתב יד ישן, מסומל בקוד קטלוגי: DEP3-1804-XE23.
ומתחתיו, בשורה נפרדת, מודגשת בעט סגול: "הועבר למחסן מס' 3 – גישה מוגבלת."
מרינה נדרכה. מבטה נדד אל סאם, שכבר החווירה.
"מצאנו את זה ״ לחשה.
והמשפט הזה נשאר תלוי באוויר, כמו רוח בין שורות מדפים. דף נייר דק – והוא מחזיק מפתח למה שאחרים ניסו להסתיר בכל דרך אפשרית. כמו רסיס שנשלף מהעבר, ממתין לחשוף את האמת.
\


חלק שני – הפריצה
הן הגיעו לרחוב הצדדי סמוך למוזיאון. מרינה הובילה אותן לאורך סמטה צרה, שאריחי האבן שבה היו לחים ונשברו תחת מגפי העור שלה. הן החליפו מבט – קצר, קפוץ – ודחפו את הדלת הצדדית פנימה.
01:19 בלילה.
באותו זמן, ניקולאי וולקוב ישב ברכב כהה, חונה באלכסון מול השער האחורי. המסך במכשירו הראה תנועת GPS של מונית שעצרה במרחק מטרים ספורים מהמצפה. הוא הגדיל את התמונה: שתיים. אחת בחום. אחת בשחור.
הוא הקליד במהירות: "שתיים בדרך למחסן 3. שתיהן יודעות מה לחפש."
התשובה חזרה מייד: "תעצור אותה."
01:22. הגשם היכה את פריז כמו דופק פראי. סאם ומרינה פסעו לאורך השביל הצדדי שהקיף את קירות האבן. גדר ברזל, קיר מתקלף, צללים של ענפי עצים. הלילה שמר עליהם – או ניסה להזהיר.
"זה פה ״ לחשה מרינה.
דלת פלדה עבה, עם מנעול חלוד מתקופת מלחמת העולם. סאם שלפה את ערכת הפריצה הקטנה. הקליקים נשמעו חזקים מדי בלילה הזה.
קליק ראשון. קליק שני.
"מהר ״ לחשה מרינה. "אנחנו חשופות."
קליק שלישי. הדלת נכנעה. הברזל חרק כאילו מחה. הן נכנסו.
פנים המחסן היה אפל. הריח – טחב, נייר רטוב, מתכת נשכחת. שלוליות שיקפו את קרני הפנסים.
זה לא היה מחסן – זה היה קבר. קבר של זמן. קבר של ידע.
מדפים קורסים, תיבות עץ מנופצות, פסלים שבורים, תצלומים שדבק ניתק מהם זהות. מקום שההיסטוריה עצמה ניסתה למחוק.
סאם התקדמה, פנס בידה. מבטה נסרק קדימה ואז נעצר. קופסה מתכתית, סדוקה. לוחית ברזל ישנה: DEP3-1804-XE23.
"זה המספר ״ לחשה.
היא כרעה. האבק על המכסה הפך לבוץ דק. חקיקה דקה: שני קווים מתעקלים ומתכנסים לנקודה אחת. ומתחת – כתובת בלטינית: Duo viæ – una portam.
שתי דרכים – שער אחד.
מרינה שלפה כפפה, לחצה על מנעול קטן בצד. "לא תפתח בלי מפתח."
סאם הרימה את ראשה – ואז קלטה את זה. משהו. תזוזה. צל חוצה את החלון הגבוה, מטושטש. מישהו שם. מישהו מחכה.
היא שלפה את הטלפון.
"אל תצלמי—" התחילה מרינה.
קראאש.
הטלפון הוטח לקיר. הזכוכית התנפצה. הן קפאו.
שלוש שניות. ואז ריצה.
ריצה עיוורת. נשימות מקוטעות. דלת צדדית, גשם כבד. הרחוב קיבל אותן כמו תעלה אפלה.
"ימינה!" צעקה מרינה. הן גלשו לסמטה צרה. מים תחת הרגליים. הפנסים כבו. צעד כבד – אחד – אחריהן.
סאם נעצרה. לא מתוך פחד. מתוך תחושה.
משהו לא הסתדר. הצל… הוא לא עקב. הוא חיכה.
היא סובבה את ראשה – ואז הוא יצא מהחשכה.
לא קפץ. רק פסע – שקט, מדויק. כאילו ידע לאן היא תביט.
ניקולאי וולקוב.
היא בקושי הספיקה להרים יד – והוא כבר היה מולה. ידו האחת אחזה בכתפה. השנייה סגרה על זרועה.
היא ניסתה להיאבק. ידיה ניסו להדוף אותו ממנה, אבל הכוח שלו לא היה פיזי בלבד. זה היה עימות עם משהו שבא חדור מטרה.
ידיו לפתו את צוואר בלחיצה.
היא הרגישה איך האוויר שלה נחסם, לאט אבל באכזריות. כל העולם סביבה הצטמצם ללחץ בגרון ופעימות פראיות בין האוזניים.
היא ניסתה לצעוק – לא יצא קול.
הצבעים סביבה החלו להיטשטש, קצות הראייה התכסו אפור.
הגופה עדיין נאבק, אבל בתוכה משהו כבר התחיל להתרחק.
ואז… מבט.
הוא הביט בה. לא בזעם. בבלבול.
"אמילי..." הוא לחש. "את... הבת של אמילי."
סאם קפאה.
זה לא היה משפט. זה היה סכין בלב.
היא נשכה שפתיים. דחיפה אחת – חזקה – הוא מעד אחורה. והיא ברחה.


פלאשבק: אמסטרדם שנת 2000
הגשם טפטף על זכוכיות החלון בקצב קבוע, עיקש. במרכז החדר עמד שולחן עץ, ועליו קופסת מתכת סגורה. ברונזה כהה, מצולקת מזמן, מכוסה בפטינה ירקרקה. על המכסה נחרתו שלושה סמלים:
מימין – מגן עגול עם כוכב בעל שמונה קודקודים ושני חצאי עיגול המקיפים אותו, ובלבו נקודה ריקה.
 משמאל – שני נחשים שלובים סביב מוט, ראשיהם נישאים זה מול זה, כמתעגלים לנצח.
 ובמרכז – שני קווים דקים, מתעגלים ומתכנסים לנקודה אחת – סמל הסוד, לב הקופסה.
אמילי עמדה לצידו של השולחן, גופה דרוך אך מבטה שקט. שׂערה האפור־בהיר היה אסוף בקפידה, וידה נשענה על הקופסה כאילו הייתה הדבר האחרון שעוד הגן עליה.
ניקולאי עמד מולה. גבוה, חיוור, פניו חתומות. צלקת ישנה נמשכה מצדע שמאל ועד קו הלסת.
 מעיל עור כהה נטף מים על רצפת העץ.
 ידו הימנית אחזה באקדח, שהיה מופנה לכיוונה של אמילי.
 הוא לא רעד. לא איים בקול. רק כיוון – כאילו מדובר בפרוצדורה שכבר הוחלטה מזמן.
 עיניו ננעצו בה מבעד לאפלולית, שקטות ומסוכנות.
 היא לא נסוגה. אפילו לא צעד.
"את לא מבינה ״ אמר בקול מהודק. "אתם שומרים את העולם הזה כנוע מתוך פחד. הגיע הזמן לפתוח את מה שנעלתם."
"אנחנו לא נעלנו ״ השיבה בקור רוח  "אנחנו בלמנו משהו – לפני שיגדל ויתפשט מעבר למה שאנושות יכולה להכיל.  יש ידע, ויותר מדי ממנו… מסוגל לעקוף תודעה.  להציף מערכות שאפילו לא נבנו עוד,  ולשבור האיזון העדין שמחזיק אותנו יחד מבלי שנרגיש.
 אתה חושב שאתה פורץ שערים שאתה לא מבין לאן הם מובילים."
היא פתחה לרגע את הקופסה, לא לגמרי. רק בכדי להראות לו. בפנים היה חפץ עטוף בבד כהה, ומסביבו דפים ישנים, מפויחים, שחלקם נכתבו בלטינית. "יש דברים שהעולם לא מוכן להם ״ אמרה. "ואתם משחקים באש מתוך יוהרה."
הוא התקדם צעד אחד. ואז עצר. "אני לא לבד, אמילי. אנחנו לא לבד."
"וזה בדיוק מה שמפחיד אותי."
היא סגרה את הקופסה בשקט. נעלה אותה. ואז הרימה עיניים אליו.
המבט האחרון שלה לא הופנה אל הקופסה –
 אלא אליו.
היא הביטה היישר בעיניו. לא ברכה, לא רעדה, לא נרתעה. רק מבט אחד, שקט וצורב, כמו סימן שלא יימחה.
 מבט שחתך את ניקולאי דרך שכבות של צללים, והותיר בו משהו שהוא לא ידע לשים עליו שם. לא אז, ולא שנים אחר כך.
שפתיה נעו, כמעט בלי קול:
"אל תעשה את זה." 
צל. תנועה. רעם רחוק.
ואז – שקט כבד.
וזה היה הרגע שבו הכול היה יכול להיות אחרת.
 אבל לא היה.
 המבט ההוא – ימשיך לרדוף אותו, גם אם לעולם לא יודה בכך.

פריז. עכשיו.
ניקולאי עמד בגשם.
 היא נעלמה.
 אבל העיניים שלה לא.
הוא שלף את הפתק מהמעיל.
 יעד: סאם ווינסטון. 
משימה: מעקב מרחוק. חיסול רק אם נדרש.
 קוד: מבצע V13.
הוא הביט במילים.
 קרע שורה.
 ואז עוד אחת.
הנייר הרטוב התפורר באצבעותיו.
הוא השליך את הרסיסים לתוך שלולית.
לא ידווח.
 לא יבוצע.
הוא הסתובב.
 פניו אל החושך.
 אבל לראשונה – לא כדי להסתתר בו.
הוא הולך לחפש את האמת.

חלק שלישי – רמז אחרון, יעד חדש
הלילה התחלף ליום, אבל הגשם לא הפסיק.
טיפות כבדות היכו בחלון הדירה של סאם בפריז, כאילו העיר עצמה ניסתה לשטוף מעליה את מה שהתרחש אמש.
מרינה ישבה על הספה, מגבת לוחצת על שריטה בלחי. סאם עמדה במטבחון, מכינה קפה בידיים רועדות.
היא לא הצליחה להירגע. לא מהמרדף. לא מהמבט של ניקולאי.
ובעיקר – לא מהמילים שיצאו מפיו.
"את הבת של אמילי."
השם ההוא הדהד בה מאז. שורף. חודר. מערער הכול.
---
הטלפון שלה צפצף.
סאם החליקה אצבע על המסך.
הודעת מייל אחת. ללא שם שולח. רק כתובת גנרית, מוצפנת.
נושא: “Depositum Oblitum” (“פקדון שנשכח”)
היא פתחה את הקובץ המצורף בזהירות. רק תמונה אחת, מטושטשת, בגוונים שחור־לבן.
צילום ישן משנות ה־30.
אישה בגב למצלמה, שמלה ארוכה. היא עומדת מול אחוזה סגורה. אבנים בהירות. מרפסת עמודים. צללים של עצי זית. ועל הקיר שמאחוריה – חקוק באבן, כמעט בלתי נראה:
שני קווים מתעקלים ומתכנסים לנקודה אחת.
הסמל.
מרינה עצרה את הנשימה.
עיניה רחפו מעל התמונה, ואז נעצרו.
היא הזדקפה לאט, אצבעותיה נוגעות קלות במסך.
"אני מכירה את זה״ היא לחשה. "ההורים שלי… היו לוקחים אותי לשם כשהייתי קטנה. לפני שזה נסגר לציבור. אחוזה ישנה, מבודדת, זה היה על צוק בחוף הצפוני של רודוס."
היא הביטה שוב בתמונה, כמעט לוחשת לעצמה: "זו אחוזת קליאופטרה."
סאם בלעה רוק. "ואיך נכנסים לשם?"
מרינה הרימה מבט. לא חייכה. "יש רק דרך אחת."
הן שתקו.
רק הגשם המשיך להכות.
אבל בתוכן – המתח רק גבר.
סאם הביטה שוב בתמונה.
משהו בה הרגיש מכוון מדי. מדויק מדי.
היא פתחה את פרטי ההודעה.
סאם ניסתה לבדוק את השולח. קיבלה רק שורה אחת:
N.W.


פרק 31 – אחוזת קלאופטרה 


חלק ראשון: אדריאן דה ואלמון
הרוח שהכתה את חלון המטוס לא נרגעה גם כשנחתו. להפך. נדמה שהיא ליוותה אותן כמו שליח חרישי של משהו גדול יותר – תחושה שצמחה עם כל רגע שחלף. הן נחתו ברודוס, בשדה התעופה הצבאי־אזרחי הקטן שבקצה האי, תחת שמיים שנטו לאפור מתכתי.
כשיצאו מהטרמינל אל כביש החוף, קידמה אותן מכת ריח מלוח, חד, שנשא עמו זיכרונות של מלחמות קדומות שנצרבו באבן וצללים קבורים של תרבויות עתיקות.
הדרך לאחוזה הייתה מתפתלת בין חורשות אורן כהות לכפרים קטנים שנראו נטושים, כאילו תושביהם הסתתרו מפני משהו בלתי נראה. האי כולו היה עטוף באוויר של ציפייה – כבישים רטובים, עצי בר שזזו חרש ברוח, וגלים שהתנפצו ברעש עמום על צוקים רחוקים. מדי פעם, ברק חתך את האופק, ואיתו – תחושת בהילות שחדרה עמוק יותר מהגשם.
סאם הרגישה את זה כמו כאב עמום בחזה.
 מרינה שתקה, אך אצבעותיה ליטפו בעדינות את קצה הצמיד שעל פרק ידה – תנועה אוטומטית של מישהו שמנסה לשמור על שליטה.
סאם סגרה את המעיל סביב גופה, חשה את הצינה מחליקה דרך הבד כאילו ניסתה לחדור לעצמות. מרינה הובילה אותן למונית בעיניים ממוקדות, זקופות, עם מבט שלא מותיר מקום לשאלות. היא ידעה בדיוק לאן הן הולכות.
האחוזה נראתה עוד מהכביש – מבנה אבן לבנה, קירותיה מעוטרות בגפנים פראיות, שורשיה נאחזים בצוק כאילו היא עצמה שומרת על סוד קדום. היא ניצבה שם באצילות מאובנת, כמי שמתבוננת אל המפרץ מטה ממרומי זיכרון ששייך לעולם אחר. כל חלון אטום, כל סדק באבן – דיברו על זמן שלא נשכח, אלא הודחק.
"אחוזת קליאופטרה״ לחשה מרינה, קולה חרישי כמו תפילה. כאילו אמרה שם שאסור לבטא בקול רם – שמא ייענה.
"את בטוחה שזה המקום?" שאלה סאם, מבטה נמשך לגג המתפורר, לקשתות שבורות שנראו כמו עיניים שסגרו עצמן כדי לא לראות.
"הייתי כאן פעם״ מרינה השיבה, קולה רחוק. "כשהייתי בת שש, אולי שבע. אבא הביא אותי כשביקר באי ליריד מסחר. אני זוכרת את הבריכה היבשה בגן, את הצללים הארוכים במסדרונות... ואת האיש שפתח לנו אז את הדלת."
היא השתתקה לרגע. הרוח נשאה עמה רשרוש יבש של עלים.
"בדיעבד… אני לא בטוחה אם באנו רק בגלל העסקה. הוא היה מתוח. לא כהרגלו. כאילו… כאילו הוא חיפש כאן משהו אחר."
סאם הרימה גבה. "משהו שקשור למה שאנחנו מחפשות?"
מרינה רק משכה בכתפיה. "אז לא שאלתי. הייתי ילדה. עכשיו אני מתחילה לחשוב שאולי הוא ידע יותר ממה שנתן להבין."
הדלת נפתחה, כאילו לפי תזמון פנימי של הסיפור. חריקה כבדה, נשיפה של אבק – כאילו גם הזמן עצר את נשימתו.
מולן עמד גבר גבוה, כפוף מעט, בעל עיניים אפורות מדי – עיניים שהשקיפו על העבר דרך מנסרת סוד עתיק. לבושו היה פשוט, אך הקווים המדויקים בגזירת הבגד, העמידה הישרה, וההבעה המאופקת רמזו על עבר של הדר. הוא נראה כמי שנשלף מתוך דיוקן משפחתי תלוי על קיר – לא מגאווה, אלא מתוך הרגל.
אדריאן דה ואלמון – בן לשושלת אצולה אירופאית שנדדה בין פריז, טורינו וברצלונה. פעם, בשנותיו הצעירות, חלם להיות מדען – התעניין באסטרונומיה, שפות מתות, ובכתבי יד מימי הרנסאנס. אך משהו בחר בו למשהו אחר. אולי זו הייתה האחוזה. אולי הסודות שצמחו בה.
"אדריאן דה ואלמון״ אמר בקול מחוספס, ניכר בו השנים שחלפו בצל ולא תחת שמש. "מרינה ד'אלמונטה... הייתי צריך לדעת שתחזרי לכאן מתישהו."
מרינה השפילה מבט. לרגע, משהו בילדה שהייתה נחשף בה שוב. "לא חשבתי שתזהה אותי."
"אי אפשר לשכוח ילדה שמתבוננת בציורי קיר כאילו הם מספרים לה סיפור פרטי."
הוא פנה לאחור, בתנועה שקטה, והן עקבו אחריו פנימה. הדלת הכבדה נסגרה בצליל עמום, כאילו חתמה על שקט שהיה קיים במקום הזה הרבה לפניהן.
האחוזה בפנים הייתה שמורה בקושי.
 קירות עבים, צבועים בגווני שמנת שהתכהו עם השנים, נשאו עליהם קילופי זמן. וילונות עבים כיסו חלונות מוגפים למחצה, והאור חצה את החלל ברצועות דהויות של אבק.
 שטיחים ישנים פגשו רהיטים מבולגנים – כורסאות שנשענו עייפות, מזנון חום כהה עם גביעי זכוכית מכוסים אבק, וכוננית מלאה בספרים בצרפתית, גרמנית… ושפה שסאם לא זיהתה.
היה ריח של עץ לח, שמן פשתן, וניירות ישנים – ריח של מקום שנשמר, אך לא שופץ.
בזמן שסאם סרקה את הפרטים – המוזרות, השקט, והסמליות של המקום – מרינה פנתה אל אדריאן, נושמת עמוק, מנסה להישמע קלילה:
"חשבתי להראות לסאם את המבנה. היא מתעניינת בארכיטקטורה קולוניאלית…"
אדריאן עצר, סובב את ראשו אליה באטיות. מבטו היה ארוך יותר מהחיוך שנמתח בזווית שפתיו.
"את יודעת לשקר יותר טוב מזה, מרינה."
היא לא ענתה.
"את לא חזרת לפה בשביל הקירות״ הוא המשיך. "וגם לא בשביל ציורי הקיר. את מחפשת משהו."
הוא הביט בסאם, עיניו שקטות אך חודרות. "אתן יודעות פחות ממה שאתן חושבות. אבל מספיק כדי לדעת לאן הגעתן."
הוא סובב את גופו, צעד ראשון כבר נע. "בואו״ אמר בנימה כמעט עניינית.  "יש משהו שאתן צריכות לראות"
חלק שני: המרתף
הוא הוביל אותן במסדרון אחורי, אל דלת כבדה מברזל שחרקה כשהסיט אותה הצידה. גרם מדרגות אבן ירד מטה בזווית חדה, עיקול אחר עיקול. ככל שירדו, האור החשמלי מהקומה העליונה דעך, ואת מקומו תפס ריח עבש של אבן לחה, עץ רקוב, וזמן.
הקירות הלכו וצרו, מסגרות ישנות של מדפים סדוקים עמוסות ספרים טחובים ניצבו בצדדים, כאילו מישהו נטש ספרייה באמצע הבריחה. בקצה המסדרון – קיר אבן רגיל למראה. אבל אדריאן לא האט.
הוא נגע באחת האבנים בפינה התחתונה, לחץ עליה קלות, ואז סובב באצבעו את בליטתה. נשמע קליק. חלק מהקיר נפתח כלפי חוץ כמו דלת נסתרת, וחושף מאחוריו לוח מתכת חלוד, עם מנגנון נעילה מכני ישן – שישה גלגלי ספרות.
סאם התקרבה. "כספת?"
מרינה הנהנה. "לוח מספרים. אין מפתח. צריך קוד."
"יש לך רעיון?"
השתיים ניסו. תאריכים מוכרים. מספרי שנים. שישה אפסים. שום דבר לא עבד.
אדריאן עמד מאחור, נשען קלות על הקיר, עיניו בוהות באבן הסמוכה.
"שלושה קווים... שישה מחזורים... אין צל בצהריים... מיכל של אור...האור. האור יודע. האור זוכר."
המילים יצאו ממנו כמו מתוך חלום.
מרינה נעמדה מולו. "אדריאן? אתה זוכר משהו?"
הוא עצם עיניים לרגע, כאילו מנסה לדוג מתוך הזיכרון פרט ששקע עמוק מדי. ואז, באיטיות, פתח אותן והביט במרינה.
ידו התרוממה בקושי.
"זו את״ אמר בקול צרוד. "את... המפתח."
מרינה לא ענתה. היא ניגשה אל הלוח, מצחה מקומט.
"07101993״ אמרה בשקט.
סאם הביטה בה. "זה התאריך שלך?"
"יום ההולדת שלי״ השיבה. "אם מישהו רצה שאני אמצא את זה – זו הדרך."
היא סובבה את הספרות בזו אחר זו.
כשהאחרונה נלחצה למקומה, נשמע קליק מתכתי -
והבריח השתחרר.
הדלת נפתחה באיטיות חרישית. בפנים – תיבה קטנה, מרובעת, עטופה בד יוטה גס. מרינה שלפה אותה בזהירות. היא הייתה קלה, אך תחושת הכובד סבבה אותה כמו שדה מגנטי.
כשהסירה את הבד – הכד נגלה.
הוא לא היה מרשים במבט ראשון. קטן – בגודל כף יד. עשוי חומר כהה שלא ניתן היה לזהות מיד – אולי ברונזה עתיקה, אולי אבן מטופלת. הפטינה שכיסתה אותו הייתה ירקרקה־אפרפרה, כמו טחב קפוא בזמן.
אך מתחת לשכבת הזמן – צלקות של דיוק.
החריטות נראו עתיקות בהרבה – חלקן בסגנון הלניסטי, אחרות מזכירות דמויות מיתולוגיות מצריות, ואחת – תצורת כוכבים דמוית מזל בתולה, חרוטה בקו כמעט בלתי נראה. הצללים שיחקו על פני הכד כמו ניסו לקרוא את השפה שנשכחה.
אבל מה שמשך את העין באמת – היו הסמלים.
על צוואר הכד נחרטו קווים דקיקים: תרשימים אסטרונומיים מורכבים, מעגלים חופפים, חיצים זעירים שמובילים לאותיות זרות. היו שם כוכבים, קווי יישור, נקודות שהתחברו לצורה שדמתה למערכת כוכבים סידורית.
הפתח העליון שלו – קטן, אך לא חסום. שחור, עמוק. כאילו לא נועד להכיל, אלא להוביל פנימה.
סאם הרימה אותו בזהירות.
"מה זה?" שאלה בקול שקט.
מרינה, עיניה לא משות ממנו, אמרה:
"ראיתי אותו פעם. במגירה של אבא. בתוך תמונה ישנה. אבל הוא מעולם לא סיפר לי עליו."
סאם סובבה את הכד באצבעותיה. מתחתיתו נחרטה שורת טקסט:
Unus locus – duæ viæ
"מקום אחד – שתי דרכים״ תרגמה, קולה כמעט נשימה.
"אני לא פתחתי אותו״ נשמע קולו של אדריאן מאחור. "היו תקופות שרציתי. אבל היה בזה משהו… שמבקש להישאר סגור."
כשהכד הסתובב באור הפנס, שבב זעיר של פטינה ניתק ממנו.
מתחתיו נחשפה שורה נוספת:
Custodes oculorum
"נושאי האור עוקבים״ קראה סאם מיד.
מרינה התקרבה, קימטה את מצחה.
"הם מופיעים שוב ושוב בטקסטים מיתולוגיים – נושאי האור. יצורים או אנשים שידעו… שצפו… אבל לא התערבו. הם תמיד מחוברים למשהו אסטרונומי. צופים בכוכבים. מגינים על שערים."
סאם הביטה שוב בכד.
"ולפעמים״ היא לחשה, "הם לא שומרים. הם רק מחכים שמישהו יפתח את הדלת."
היא שלפה את הטלפון שלה, נלחצה אל הקיר הקר, מצביעה את המכשיר כלפי מעלה.
המסך נדלק. היא ניסתה לחייג.
"סטיוארט… אתה שומע אותי? אני חושבת שמצאנו משהו. יש סימנים אסטרונומיים…"
הקו נקטע.
המסך הבהב.
אין קליטה.

חלק שלישי: ההצעה
הטלפון רעד בידה, מנסה להתחבר לאנטנה שלא הייתה שם. היא התרחקה עוד כמה מטרים מהאחוזה, קרובה לקצה המצוק. שמי רודוס נצבעו באפור מתכתי, וברקים רחוקים הופיעו באופק, רחוק מעל הים.
סאם התרחקה מהאחוזה, נעמדה מול התהום וניסתה להחזיק את הטלפון גבוה ככל האפשר.
 "סטיוארט... תענה..." לחשה.
היא נקשה קלות במסך – תנועה כמעט ילדותית, כאילו שבריר מגע נוסף יגרום לקווים שמייצגים את עוצמת הקליטה לעלות סוף־סוף למעלה. אבל הקו נותר מת. האות – עקר. רק שקט.
ואז – קול צעד מאחוריה. שבריר שנייה.
 היא קפאה. צל חשוך נע מול עינה, ואז היד סגרה עליה כמו אזיקים חיים – מהירה, ברוטלית.
 סאם נחבטה לעץ שמאחוריה, זרועה ננעלת, גופה לכוד בין גזע לחולצה כהה.
 כף יד נלחצה על פיה – מחוספסת, זרה, כמעט לא אנושית.
משהו בקור של המגע, בריח הגוף, בקצב הלב שלה שזינק – היה לה מוכר מדי.
"אל תזוזי״ לחש קול באוזנה. לא לחישה – שריקה בין שיניים קפוצות.
 "ואל תצעקי. זה יהרוג את שתינו."
העיניים שלה התרחבו. הלב הלם בעוצמה.
 היא כבר ידעה.
 זה הוא. ניקולאי.
"אני הולך להוריד את היד״ לחש באוזנה, קולו יבש וחותך. "אבל אם תצעקי או תנסי לזוז – אני לא מהאנשים שמבקשים פעמיים."
היא הנהנה, חנוקה, נשימתה רועדת.
רק אז, באטיות מצמררת, היד הוסרה. היא שאפה אוויר, גרונה שרף. הכעס שלה בער כמו לבה מתחת לעור, אבל הפחד עדיין אחז בה בצוואר.
"אתה רוצח״ הצליחה ללחוש, המילים חורקות מגרונה. "רצחת את אמא שלי."
הוא לא ענה מיד. רק התרחק צעד אחד, מספיק כדי לא לאיים פיזית – אבל לא לוותר על השליטה.
"לא ידעתי״ אמר. "נשבע. אז... לא ידעתי מי היא באמת."
היא הביטה בו. ניסתה לפענח את השכבות. הפנים שלו – אותן עיניים חודרות, אותו מבט חסר חמלה – אך משהו נסדק בו. רגע אנושי. כמו סדק בזכוכית.
"היא הייתה מטרה״ המשיך, "והייתי חייל. עכשיו אני יודע יותר מדי."
סאם חיפשה אבן. משהו חד. משהו שתוכל לפגוע בו.
"אל תחשבי על זה״ הוא אמר בקור רוח, עיניו גולשות אל תנועות ידיה.
"מה אתה רוצה?"
"שיתוף פעולה."
"סליחה?"
"אני מבפנים, סאם. עמוק. ראיתי דברים – מקומות, שמות. חיבורים שאת לא תמצאי לבד."  הוא עצר רגע, הביט בה.  "ואת, בתמורה... נותנת לי לצאת מזה חי."
היא לא האמינה למילים שיוצאות ממנו.  "הרגת את אמא שלי."
הוא השפיל מבט לרגע.  "ובזכותה אני כאן עכשיו. רואה מה לא ראיתי אז."
הוא שלף מכיסו טלפון פשוט, כזה שלא ניתן לאכן. לחיצה אחת – והוא הראה לה תצלום מוכר: האחוזה. התמונה שנשלחה לטלפון שלה – Depositum Oblitum.
"אני שלחתי לך את זה. כדי שתבואי. שתתחילי לשאול את השאלות הנכונות."
"מי אתה בכלל?"
"אני הייתי חלק מהם. עד שהבנתי שהם טועים.  שלפעמים... הדרך היחידה לשבור את המערכת – היא מבפנים."
סאם שתקה. כל עצב בגופה צרח לא להאמין לו. אבל המילים – נשמעו אמיתיות מדי.
"למה שאסמוך עליך?"
"את לא." הוא סובב את ראשו אל הים, כאילו דיבר גם לעצמו.
 "את תשתמשי בי. בדיוק כמו שאני אשתמש בך."
הרוח התגברה. קול פתאומי מהצמחייה הסיט את עיניה, וכשחזרה להביט – הוא כבר החל להתרחק, נטמע בין הצללים.
"ניקולאי!" היא קראה.  הוא עצר. לא הסתובב.
"תבדקי את הטלפון שלך. שלחתי לך עוד משהו."
 "מה?"
 "תמונה. תרשים. סימן."
 הוא נעצר, מביט הפעם לאחור.
 "במקרה הזה... העבר כתוב בכוכבים."
הוא נעלם. לא נמוג - פשוט חדל להיות שם, כמו צל שנעלם כשהענן זז. רק הרוח נשארה, נושאת את ריח האדמה הרטובה וטעם המתכת של פחד.
סאם עמדה קפואה. לא מרועד - מאובנת. גופה זיהה את הסכנה לפני שהמוח הספיק לעבד.
מרינה הופיעה בקצה האחוזה "מה לקח לך כל כך הרבה זמן?"
לחשה, "יש לנו עבודה."
"לא הייתה פה קליטה" שיקרה סאם במשיכת כתף. "הייתי צריכה ללכת עד הכביש."
מרינה לא ענתה. רק סובבה על עקביה.
הטלפון בכף ידה של סאם הרטובה הדהד באזהרה שקטה. הודעה אחת:
"הם מחכים. דלפי. 03:00."
ההודעה ששלח ניקולאי – "הם מחכים. דלפי. 03:00" – לא נתנה לסאם מנוח. במשך שעות היא ניסתה לפענח את פשר התמונה שצורפה: כיפת אבן מקומרת, מעוטרת בתרשים אסטרונומי עתיק, ובמרכזה שוב הסמל – שני קווים מתעקלים ומתכנסים לנקודה אחת. אך הפעם, בצידה התחתון של הכיפה, הבחינה סאם בכתובת כמעט בלתי נראית, חקוקה באותיות יווניות עתיקות:

 “Ὅπου ἡ προφητεία ἐσίγησεν” – "המקום שבו הנבואה נאלמה."
סאם הביטה שוב בתמונה. הצילום נראה כמו מתוך ארכיון אסור – תקרת אבן מעוטרת במפת כוכבים, והסמל שוב הופיע במרכזה. הפעם, בפינה התחתונה, נכתבו רק שתי אותיות:
 V.W.
מרינה קלטה את המבט שלה.
 "עוד הודעה מהמסתורי שלנו?"
סאם הושיטה לה את הטלפון בלי לומר מילה. מרינה בחנה את התמונה – ונעצרה.
"אני מכירה את זה״ לחשה. "כיפת דלפי. סבא שלי דיבר על זה פעם – משהו שהוותיקן לא רצה לפרסם."
"אז נבדוק בעצמנו״ אמרה סאם.


פרק 32 - נושא הזיכרון 


חלק ראשון: העמק והסדק
הנחיתה באתונה הייתה חלקה ושקטה.
מהשדה, ברכב שכור קטן, הן טיפסו צפונה. כביש אחר כביש, עד שההרים הפכו חדים, עצי הזית התדלדלו, והכפר דֵלְפִי הופיע לפניהם. חיוור, תלוי בין שמיים לאבן.
דלפי לא הייתה רק עיירה. פעם, זו הייתה מרכז העולם היווני, היא נחשבה למוקד הידע האנושי העמוק ביותר. מקדש אפולו שכן כאן, וכוהנותיו – הפיתיות – דיברו בקול האלים. כל מדינאי, לוחם ומנהיג שחיפש את העתיד, מצא כאן נבואה עטופה בערפל.
הן עצרו במלון קטן בצלע ההר. החדר היה פשוט, אבל המרפסת השקיפה על עמק שהתעקל כגל אבן. מעבר לו, הריסות המקדש העתיק – שומרות זיכרון קפוא.
בלילה, כשהשקט של ההרים עטף אותן, סאם הניחה את הטאבלט שלה על שולחן העץ הקטן במרפסת והביטה בו.
"אנחנו מפספסות משהו," אמרה. "אם יש כאן שער, כמו שהכד רמז – הוא חייב להופיע באיזשהו תיעוד."

הן החלו לצלול לעומק: מפות כוכבים היסטוריות, תרשימים אסטרונומיים, רשומות ארכיאולוגיות. ככל שחיפשו יותר, כך גבר החשד שלהן שמשהו הועלם – לא רק פיזית, אלא גם היסטורית.
כשמרינה הזכירה את מעיין קסוטוס – המקום שבו רחצו הפיתיות לפני הנבואה – סאם הרימה את הראש.
"סטיוארט."
"פרופ' סטיוארט?" מרינה שאלה.
"כן. כשהייתי באוקספורד הוא הזכיר לי מפה של דלפי. עם שביל שאסור היה לפרסם."
סאם התקשרה. אחרי שלוש צלצולים – קול ישנוני ענה.
"סאם? את יודעת מה השעה פה?"
"סליחה. אני צריכה את המפה ההיא. עם המעיין."
שתיקה. ואז:
"ידעתי שיום אחד תשאלי עליה."
כעבור דקה, במייל, נחתה סריקה דהויה של מגילה יוונית מהמאה ה־2 לפנה"ס. על גביה – תרשים ישן של מקדש אפולו. ומתחתיו – קו דקיק כמעט בלתי נראה, שהוביל עד למעיין קסוטוס.
"שתי דרכים שמובילות לשער אחד," אמרה סאם.
"וזה מה שאנחנו מחפשות," הוסיפה מרינה.
---
לפני שיצאו לדרך, סאם עצרה מול חנות ציוד טיולים מקומית.
"פנסים, ערכת חירום, וסוללות רזרביות," אמרה. "אנחנו לא הולכות לארכיון."
מרינה חייכה. "מתחילה לחשוב שאת באמת נהנית מכל זה."
---
בעירייה המקומית, פקיד ישנוני שלף קלסר מצהיב.
בתוכו – מסמך רשמי מ־1893: רישום של וילה על שם משפחת קאראיסקוס.
בפינה התחתונה, מרינה הצביעה על חותמת דהויה:
"הועבר לאחסון זמני – תיק רשות התרבות, 1939."

"זה סמל של מחלקת העתיקות," לחשה.
"הם לא סתם גרו שם. משהו הגיע לכאן – אולי משהו שהועבר מהאוסף באתונה."
"וילה שלא עודכנה כמעט שמונים שנה," אמרה סאם.
"אם האוסף הגיע לפה – הוא לא הלך לאיבוד. הוא הוסתר."
ברגע שיצאו מהעירייה, מרינה הביטה אחורה.
"רואה את הטויוטה הלבנה שם?"
"כן."
"גם כשהגענו, היא עמדה כאן."
סאם שתקה, אך ידה נחה על תיק הצד שלה, קרוב לפנס החדש.
---
הוילה שכנה בצל עצי דפנה. קירותיה החיוורים דוממו את הנוף.
בפנים – שטיחים מאובקים, רהיטים מכוסים, תקרה גבוהה מדי לזיכרון אנושי.
בחדר ספרייה אפלולי, בין כונניות שהתפוררו, בלטה אחת שונה – ברזל שחור, לא בסגנון המקום.
סאם ניסתה לדחוף – כלום.
מתחתיה – שטיח פשתן כבד.
כשקילפה אותו, התגלה סימן חקוק: שני קווים מתעקלים.
"זה הסמל," לחשה מרינה. שני קווים מתעקלים, חרוטים באבן – כמעט מחוקים.
בבסיס הקיר נחה ידית מתכת ישנה. לא הייתה נעילה. רק משיכה לא עבדה.
סאם הניחה את שתי ידיה על הדלת, הביטה במרינה. "ננסה יחד?"
מרינה הנהנה.
הן דחפו. תחילה – רק התנגדות. ואז, באיטיות חרישית, האבן החלה לזוז.
חריקה עמוקה פילחה את השקט. הדלת נפתחה..
מאחוריה – פתח צר, ומדרגות שירדו לתוך החשכה.
---
הן הדליקו פנסי ראש. המדרגות לחות.
הקירות – חרוטים. סמלים אסטרונומיים, מערכות כוכבים, משפטים מקוטעים באכדית ויוונית עתיקה.

סאם שלפה את הטלפון, החלה לצלם.
"אם לא נצא – מישהו צריך לדעת מה היה כאן."
"אל תגידי 'אם'," אמרה מרינה. "תגידי 'כש'."
"כש," תיקנה סאם בלחש.
המסדרון הצר הסתיים בקשת אבן. פתח נמוך.
מרינה עצרה.
"יש פה תצורה פלנטרית – יישור מלא. זה לא מקרי."

סאם הרימה את מבטה.
"מה זה אומר?"
"שהם חישבו תזמון. שהשער הזה נועד להיפתח בתנאים מאוד מסוימים."
מרינה הרימה את ידה, עברה באצבעותיה על קו האבן.
"אדריאן נהג לומר ש'שער שווה רק את מי שפותח אותו'. בזמנו זה נשמע כמו סתם משפט ישן... עכשיו אני לא בטוחה שהוא לא התכוון בדיוק לזה."
היא עצרה לרגע, מבטה תקוע בחריטה.
"אני חושבת שהוא ידע. לא הכול – אבל מספיק כדי להבין לאן זה מוביל."

סאם הנהנה, לאט.
היא לא הייתה צריכה מילים. גם היא הרגישה את זה –
משהו שנכתב הרבה לפני שהן הגיעו. ויועד דווקא להן.
"אנחנו כבר לא מחפשות את העבר," לחשה מרינה.
"אנחנו עומדות בתוכו."
והן נכנסו למערה.


חלק שני: מה שנועד להיפתח
השעה הייתה 02:54.
הספרות על מסך הטלפון הבהיקו באור חיוור בזמן שסאם ומרינה ירדו במהירות במדרגות האבן הלחות.
“אנחנו לא נספיק,” אמרה סאם בקוצר נשימה.
“אם נרוץ – אולי נגיע,” ענתה מרינה. “הוא כתב 03:00. אם זו באמת שעת פתיחה, אולי זה משהו שמופעל אוטומטית.”

הלחות הכבדה אפפה אותן ככל שהעמיקו. האוויר היה דחוס, קירות האבן קרובים מדי, החריטות שהתפתלו על פניהם נראו כמו רצף דמוי כתב, אך אף שפה מוכרת לא הצליחה לפענח אותן.
סאם עצרה. האצבע שלה נגעה בעדינות בחריטה מעוקלת.
משהו בתוכה נדלק. לא במחשבה – בתחושה. כאילו הסימן זימן תודעה אחרת.
"זה לא כתב," לחשה. "זה סיפור. שנכתב עוד לפני שהיו מילים."
הן הגיעו אל החלל המרכזי בדיוק ב־03:07.
השעון על מסך הטלפון אמר הכול.
הן איחרו.
השתררה שתיקה.
הן נכנסו לאולם קטן, חצוב בדיוק גיאומטרי חריג. במרכזו – לוח אבן ניצב. עליו נחרטה שורה באכדית עתיקה:
bābu inappataḥ ana mannum ša zikaram iššû
 "השער ייפתח רק למי שנושא את הזיכרון."
סאם קראה את הכתובת כאילו היא כבר ידעה אותה.
 מרינה הרכינה מבט אל החריטה, ואז עצרה.
"זיכרון…" היא מלמלה. "זה לא בדיוק 'זיכרון'… zikaru… זה גם יכול להיות... כד. מיכל."
המבט של שתיהן נדד לקיר ממול – ושם, בתוך גומחה, ניצב כד.
 זהה לחלוטין לזה שראו בפריז. אותה פטינה, אותן חריטות אסטרונומיות.
"זה הוא," אמרה מרינה. "הכד הוא המפתח."
הן ניגשו אליו בזהירות. מאחוריו – בלחיצה עדינה על אחת מהאבנים – נשמע נקישה חלולה. הקיר זז.
מעברו – חדר צדדי, אטום. ארון אבן מלבני במרכזו – סרקופג עתיק, פשוט. חרוט עליו הסמל שראו בגובקלי טפה.
 אות אחת בלבד ושני חצאי עיגול הפוכים שני צדדיה:
 (H) – אלוהים.
בתוכו – קופסה קטנה, שטוחה, עשויה ברונזה. סאם הרימה אותה. היא הייתה כבדה, קרה למגע.
"סאם!" צעקה פתאום מרינה.
 משהו זז מאחור.
בלי לחשוב, סאם דחפה את הקופסה לתוך התיק שלה.
 רעש נשמע מעבר לקיר – כאילו משהו שחרר את שיווי המשקל.
הן הסתובבו והתחילו לרוץ לכיוון היציאה.
 הקירות רעדו, אבנים ניתקו מהתקרה.
 היציאה כבר נראתה.
 כשהן פרצו החוצה, נשימתן כבדה, הגשם החל לטפטף.
 ההר שמאחור שתק – כאילו כל מה שהן חשפו נאטם שוב.
סאם החזיקה את הקופסה בידיה – כבדה, קרה, מכוסה בפטינה ירקרקה.
 ברונזה עתיקה, קצוותיה שחוקים מזמן.
 ועל גב הקופסה, חרותים בברזל, שלושה סמלים:
מימין – מגן עגול עם כוכב בן שמונה קודקודים ושני חצאי עיגול.
משמאל – שני נחשים שלובים סביב מוט.
ובמרכז – שני קווים מתעקלים, מתכנסים לנקודה אחת.
שלוש חותמות. שלוש דרכים. קופסה אחת.



פרק 33 – היעלמותו של פרופסור היימן 


חלק ראשון - היא חזרה
היא חזרה. כביכול. 
גלגלי המונית גיהצו את שדרת לקסינגטון באור אפור של בוקר ניו־יורקי – קצב מהיר מדי, רעשוני מדי, שגרתי מדי. אבל שום דבר לא הרגיש מוכר. פריז, רודוס, דלפי – הם לא היו סתם מקומות. הם שברו בה משהו, והשאירו שברים שלא הסתדרו בחזרה.
מרינה ישבה לצידה, עייפה, מבטה קפוא על חלון הרכב. אפילו לא ניסתה להעמיד פנים שהיא נינוחה. כשעצרו מול הבניין, לא הייתה שאלה. לא הצעה. מרינה פשוט ירדה איתה, התרמיל שלה על הגב, כאילו זו שגרה. כאילו שתיהן רגילות לשוב מיעדים מסתוריים עם סודות קבורים.
המסדרון היה אפלולי, ריח עץ ישן וצבע מתקלף על הקירות. סאם הכניסה את המפתח בחריץ, עצרה לשנייה. שקט. נשימה. ואז סיבוב. הדירה קיבלה אותן בקור ניו־יורקי של סוף דצמבר. המרצפות כאילו השמיעו אנחה כשהן דרכו על הרצפה. כמו בית שמנסה להיזכר מי גר בו.
מרינה הניחה את התרמיל שלה בצד הספה והתיישבה לאט. היא שלפה צעיף צמר כחול ועטפה בו את עצמה ספק כדי להתחמם, ספק כדי להסתיר את עצמה. עיניה עקבו אחרי סאם, כמו מחכה לרגע שבו מישהי מהן תגיד בקול את מה ששתיהן חשו – שזה לא נגמר. אולי זה אפילו עוד לא התחיל.
סאם הדליקה את האור בסלון. האור הצהוב של נורת התקרה גרם לה למצמץ. דברים נראו מוכרים מדי, כאילו שמרו על עצמם בזמן שהיא נעלמה. על השולחן – הקופסה מהמערה. קטנה, ברונזה כהה, מצופה אבק מהסוג שלא יורד בניגוב אחד.
היא פתחה אותה באצבעות מהוססות. בתוך הקופסה – המוט. בערך שבעה סנטימטרים, אולי פחות. מתכת כהה, חלק למחצה, פטינה ירקרקה. ועליו – חריטות. כוכבים. קווים. שברים של מערכות שמיים. כמו חידה שעדיין לא פוענחה.

מרינה, שהייתה לצידה, הביטה בו בשתיקה. “הכוכבים האלה…” אמרה. “חלק מהם חופפים לאלו שמופיעים במפת הכוכבים מהמוזיאון בפריז. לא כולם. אבל חלק.”
“אז יש קשר,” סאם סיכמה. “אבל אין הסבר.”
"את חושבת שזה אמיתי?" שאלה מרינה. הקול שלה נשמע מרוחק, מתוח. כאילו רק עכשיו מעיזה להביט בזה באמת.
סאם לא ענתה. היא הרימה את הטלפון, כיוונה את העדשה, וצילמה. התמונה הייתה חדה, ברורה – אך ריקה. חיפוש בגוגל הוביל לעמודים על פסלים עתיקים, פריטים אסטרונומיים מהמאה ה־19, צעצועים מדעיים. אף תוצאה לא נגעה באמת.
היא פתחה את ווטסאפ. הקלידה: פרופסור היימן, זה חשוב. חזרתי. יש לי משהו – אבל אין לי מושג מה לעשות איתו.
וי אחד.
"הוא לא מגיב," מלמלה.
מרינה רכנה קדימה. "הוא לא ראה את זה?"
"לא." משהו בליבה התכווץ. היימן תמיד ענה. תמיד. הוא לא מהסוג שמתעלם. בטח לא ממנה.
היא לקחה את הארטיפקט ביד, החזיקה אותו מול האור. הציפוי הירקרק בלט יותר, כאילו משהו בפנים רוצה להתגלות – אבל שותק.
סאם בדקה את השעה – 11:00 בבוקר. "השעה עכשיו שש בערב בקהיר," אמרה.
היא עצרה. פתחה שיחה חדשה בטלפון – סטיוארט. היי סטיוארט, אני צריכה שתראה משהו. תגיד לי מה דעתך עליו. אולי יש לך רעיון למה זה משמש. צירפה את התמונה, בהתה במסך.
אצבע אחת כבר הייתה על כפתור השליחה. ואז – מחקה את ההודעה וסגרה את הטלפון.
אני לא בטוחה שאפשר לסמוך עליו, חשבה, ומבטה נדד לעבר מרינה.
היא חזרה לארטיפקט. לקחה אותו בידה. העבירה אצבע על החריצים. פתחה שוב את המצלמה, הפעילה פלאש.
ההבזק חשף משהו חדש. משהו ישן. החריצים בארטיפקט נצצו כאילו העירו בהם זיכרון. כמו כתב עתיק שצף מתוך שכבה של שכחה. הכוכבים הקטנים שהיו חיוורים קודם – זהרו. קווים התחברו לתבנית. לא סתם קישוט – מבנה. שרטוט. מפה.
מרינה התקרבה. לא שאלה. רק הביטה.
"זה... זה מזכיר לי משהו," אמרה לבסוף.
"המפה," לחשה סאם. "מפת הכוכבים."
היא הרגישה צמרמורת לאורך עמוד השדרה. הידקתי את אחיזתה במוט כאילו הוא יכול לייצב אותה.
סאם פתחה שוב את ווטסאפ. אותו וי אחד. היא חייגה. צלצול. ואז: "המנוי המבוקש אינו זמין כעת."
היא קמה. באחת. שלפה את הג'קט. הניחה אותו על עצמה בתנועה חדה מדי.
"אני חייבת לבדוק מה קורה איתו. אולי הוא פשוט שכח את הנייד. אני הולכת לאוניברסיטה."
"סאם, חכי רגע... אני צריכה לדבר איתך," אמרה מרינה, קולה מהסס, כמעט מתחנן.
סאם כבר פתחה את הדלת. "אני מצטערת, מרינה. זה לא יכול לחכות."
היא יצאה. הדלת נסגרה אחריה.
על גרם המדרגות, כשהקור היכה בה כמו סיכה חדה, היא עצרה לשנייה. לקחה נשימה. והמשיכה.
על מי באמת אני יכולה לסמוך עכשיו?
חלק שני - היעלמותו של פרופסור היימן
הרכבת התחתית עצרה בתחנת ווסט פורט – וושינגטון סקוור, בשריקה חדה שהתמזגה ברעש גרירת הדלתות. סאם ירדה במהירות, תיק צד על הכתף, עיניים ממוקדות ביציאה. הכול סביבה נע מהר מדי – אנשים עם מטריות סגורות למחצה, ריח של מתכת רטובה, נעלי עקב ממהרות על מדרגות. העולם חזר לפעום בקצב רגיל – אבל היא עדיין לא.
כשהגיעה למעלה, השמש הקרה של דצמבר פגעה בפניה כמו זרקור חוקר. השמיים היו פתוחים, אך חיוורים, והאור נשבר על חלונות הזכוכית של הבניינים מסביבה. הרחוב הדיף ריח חזק של אספרסו מהפינה, מעורבב בעשן שעלה מפוד טראק סמוך ובצעקות של רוכב אופניים שכמעט התנגש בעובר אורח. הכול הרגיש רגיל.
היא חצתה את הכביש ונכנסה אל תוך בניין האבן של אוניברסיטת ניו יורק – 53 וושינגטון סקוור סאות’. הרצפה בלובי חרקה מתחתיה. המעלית הייתה איטית כרגיל, כמו כל דבר באקדמיה. כשהגיעה לקומה הרביעית, פסעה במסדרון השקט אל עבר המשרד של היימן. הדלת הייתה סגורה. תריסי החלון הפנימי מוגפים למחצה. הדממה בתוך המסדרון הייתה צורמת.
היא התקרבה בצעדים איטיים. על הדלת, שלט מתקלף: פרופ׳ מרטין היימן – היסטוריה עתיקה. היא עצרה מולו, נשמה עמוק ונקשה קלות.
שום תגובה.
היא ניסתה לסובב את הידית. נעול. כמובן.
״היי וינסטון״ קולה של המזכירה נשמע מאחור. "הוא לא כאן, אם חיפשת אותו."
סאם הסתובבה. זו הייתה גברת אידה, מזכירת החוג. שהביטה בה במבט של מישהי שיודעת הכול.
"את יודעת מתי הוא אמור לחזור?"
אידה הצטנפה קלות. "לא ראינו אותו כבר שלושה ימים. זה לא אופייני לו. לא השאיר פתק, לא שלח מייל. פשוט... נעלם."
משהו בבטן של סאם התהפך.
"את יודעת אם היו לו תוכנית לנסוע לאנשהו?"
"לא. לא ידוע לי על נסיעה מתוכננת. אבל לכי תדעי אולי הזמינו אותו להרצות באיזה כנס…"
סאם חייכה חיוך מאולץ, לא הצליחה לומר מילה. היא הציצה לחדר דרך החריץ בתריסים. לא ראתה כלום.
"אפשר... רק לראות אם הוא השאיר לי משהו?"
אידה משכה בכתפה. "אם יש לך את המפתח ישן... אז אני מניחה שזה בסדר, ואם זה כל כך חשוב לך... אז אני לא ראיתי."
למזלה של סאם, היה לה. היא שלפה אותו ממחזיק מפתחות ישן עם תג שהחוויר.
היא פתחה את הדלת באיטיות, כאילו חוששת להפריע את מנוחתו של החדר. החדר היה אפלולי, מעט יותר מכפי שזכרה. מדפי הספרים חבקו את הקירות כמו חומות של זיכרון. כרכים ישנים בערימות חסרות סדר, ניירות עם שולי טיוטה בכתב יד דהוי, מגזינים מהעשורים  הקודמים.ברקע נשמע תקתוק חלוש של שעון קיר ישן, כאילו הזמן ממשיך לנוע בעצלתיים גם כשמשהו בעולם הזה קפא. כל תקתוק היה כמו הד עמום של שאלה שלא נשאלה בקול רם.
על השולחן – ערימת מכתבים לא פתוחים, ולצידם תעודות הוקרה ממוסגרות. אחת מהן מהאוניברסיטה בקהיר, אחרת מכנס בפריז. בקצה השולחן, תמונה עם שלושה גברים ליד אתר חפירה – היימן נראה שם צעיר בעשור, מגחך, עם כובע רחב שוליים.
בפינת החדר עמד פסלון החרס הבבלי השבור, שלידו ניצבו עוד פריטים משונים שסאם לא זכרה שראתה קודם: לוח עץ עם כתובות חרותות בשפה לא מזוהה, תיבה מתכתית קטנה שנראתה כמו קופסת עפר מהתקופה ההלניסטית, ואבן חלקה עם סימנים חקוקים שהזכירה את אלה שראתה על המוט. אותם פריטים תמיד עוררו בה סקרנות – והוא מעולם לא סיפר עליהם יותר מדי.
האוויר בחדר נשא ניחוח של אבק נושן, של חפצים שידעו זמן. כאילו כל פרט קפוא – מצפה שייכנס מישהו שיידע לפרש אותו. המכתבים על השולחן היו סתמיים: מכתבים פנימיים מהאוניברסיטה, הצעות לכנסים, מעטפה מצהיבה שלא נפתחה.
מתחת לערימה – משהו חדש.
כרטיס ביקור. עבה, בצבע שנהב. עליה היה כתוב באותיות מוזהבות: ״בית התה – שדרה חמישית. למפגשים שלא שוכחים."
היא הרימה וסובבה אותו. מאחור – רישום בעיפרון. תאריך. אתמול.
ליבה החסיר פעימה. הוא היה אמור לפגוש מישהו? שם?
היא שלפה את הטלפון. פתחה שוב את ההודעה ששלחה לו. עדיין רק וי אחד. התחושה הזו חזרה – משהו לא תקין.
היא יצאה מהמשרד במהירות, חולפת על פני המזכירה בלי לומר מילה.
בתוך המעלית, כשנשמעה הנקישה האיטית של ירידה, המסך שלה הבהב.
הודעת טקסט חדשה. ניקולאי.
״ Café Mogador בשעה 12:00. תגיעי לבד!״

חלק שלישי –הציד הפך לניצוד
השלג נמס על המדרכות כאילו לא ירד מעולם. סאם פסעה לאורך שדרה חמישית, כתפיים שמוטות, עיניה סורקות את שמות בתי העסק בזה אחר זה. היא עצרה מול חלון ראווה מאובק, שלפה את הטלפון וכתבה: "בית התה – שדרה חמישית."
התוצאה: אפס. לא כתובת, לא ביקורת, כלום.
היא מצמצה, ליבה החסיר פעימה. המקום שכתוב בכרטיס הביקור – לא קיים.
אבל Café Mogador דווקא כן היה קיים. שלט עץ ישן ומתנדנד קלות ברוח הקרה, מרפסת קטנה עם שני שולחנות מתכת, אישה מבוגרת עם כלב קטן ורועד, ובחור צעיר שקוע בלפטופ. המארחת הרימה את מבטה רגע לפני שסאם נכנסה פנימה. היא סרקה את החלל הפנימי: אור עמום ורך, ריהוט עץ כהה, ניחוח חזק של קינמון וקפה שחור טחון טרי.
ניקולאי כבר ישב בפינה מרוחקת, גבו אל הקיר, חסין מפני הפתעות
הוא קם כשזיהה אותה, חיוך דק מדי וזהיר מדי ריצד על שפתיו. חליפה אפורה כהה שנראתה יקרה, מעיל צמר שחור מקופל בקפידה על גב הכיסא, שיער כסוף מסורק בקפדנות.
"שבי," אמר בקול רגוע מדי. "בואי לא נעשה מזה סצנה."
סאם התיישבה מולו. היא לא הסירה את העיניים ממנו, אפילו לא לשנייה.
"היית עסוקה," הוא אמר. "רודוס, דלפי... לא חשבת שתיפטרי ממני כל כך מהר."
"אם באת לקחת את המוט – תתאכזב," חתכה אותו.
"אני לא פה בשביל המוט. לא ישירות, בכל אופן."
הוא התקרב קלות, ושילב ידיים על השולחן.  "תקשיבי לי טוב, סאם. אני מבין שאת לא נותנת בי אמון – יש לך את כל הסיבות שבעולם לכך. אבל העולם שאת צועדת לתוכו כעת – הוא חסר רחמים. אין בו מקום לטעויות. אני כבר הייתי שם. ראיתי מה קורה למי שחושב שהוא יכול לצעוד לבד. אני לא מבקש ממך אמון עיוור – רק שתביני דבר אחד פשוט: אם לא נעבוד יחד, את תמצאי את עצמך לבד לגמרי כשהדבר האמיתי יתחיל. ואני שרדתי את כל השנים האלה – לא בגלל שאני גיבור, אלא מפני שתמיד ידעתי עם מי לדבר בזמן הנכון"
הוא לגם באיטיות מכוסו. העיניים שלו בחנו אותה כאילו היא פאזל שכבר פתר פעם אחת.
לשנייה אחת, הוא נראה לה בדיוק כמו בפעם הראשונה שראתה אותו – במחסן החשוך בפריז, כשהופיע כמו צל מתוך האפלולית. הוא ניסה לחסל אותה אז. עיניו היו באותו צבע, אותו מבט קר ומחושב, כאילו כבר שקל את כל האפשרויות מראש. באותו רגע – והיא התקשתה להאמין שיש לו רגשות.
"אז למה אתה פה?" שאלה בחוסר סבלנות.
"זה לא כי עושה לך טובה," הוא אמר. "אני מציע לך שותפות."
סאם הרגישה כאילו הקפה של השולחן הסמוך מתחיל לבעבע באוויר.
"אנחנו מחפשים את אותו הדבר," הוא המשיך. "אבל לא נשרוד לבד. לא את זה."
"אתה לא בצד שלי."
"אולי לא. אבל אני כבר לא בצד שנגדך."
היא לא שאלה איזה צד היה. רק הביטה בו, והזכירה לעצמה כמה הוא מסוכן – ואז הוא הופיע שוב.
הוא רכן קדימה. "תיזהרי. יש אנשים אחרים שמעוניינים בך. ובמה שאת מחזיקה. אנשים מאוד חזקים"
סאם הרגישה את החזה שלה מתכווץ. "אתה מאיים עליי?"
"מזהיר. ודרך אגב, עצם זה שאני כאן – זו כבר הוכחה. את לא יודעת כמה אני מסתכן. הם יפגעו בך ובמי שקרוב אליך"
״היימן?" שאלה לפתע.
ניקולאי לא מצמץ. 

״מה אתה יודע על ההיעלמות שלו?״
"אולי פחות ממה שאת חושבת, אולי יותר ממה שנוח לך לשמוע."
"אתה עוקב גם אחריו?"
"לא. אבל אם מישהו עוקב אחריו – כדאי לך שאני  אדע את זה לפני יהיה מאוחר מידי"
סאם לא ענתה. אבל העיניים שלה דיברו במקומה. "אתה רצחת את אמא שלי."
היא קמה בפתאומיות. הכיסא השמיע חריקה חדה מתחתיה. לרגע חלף במוחה הרצון העז פשוט לצאת משם – לברוח מהשיחה הזו, ממנו, מעברה הרודף. אבל רגליה נותרו משותקות במקום , .

שתי שניות ארוכות חלפו בדממה מוחלטת. רק צליל נשימה כבדה של מלצר חולף, וצלצול מזלג על צלחת מאחד השולחנות הסמוכים
הטלפונים שלהם זמזמו בו זמנית.
הודעה חדשה הופיעה על המסך של כל אחד מהם. משולח לא מוכר.
תמונה.
שניהם הביטו בה בו־זמנית. הם – יושבים בדיוק באותו בית קפה. התמונה צולמה מבחוץ, דרך חלון הראווה המאובק
היא הרגישה את זה בכל תא בגופה – לא רק פחד, אלא ידיעה. כמו מישהו שדרך עליה כוונת. כל שערה בגופה סמרה.
והכי מטריד? היא הבינה שניקולאי הרגיש בדיוק אותו דבר. למרות הניסיון שלו, למרות ההבעה השלֵווה – הוא פחד. היא ראתה את זה בעיניו. לרגע, הוא לא היה האיום – הוא היה הקורבן.
הציד הפך לניצוד.


פרק 34 –  העזיבה של מרינה 


חלק ראשון -
היא חצתה את הרחוב כמעט מבלי להביט לשני הצדדים, גשם קל צנח מהשמיים באלכסון והכה בפניה כמו שאלות שלא נענו. התיק שלה היה רטוב למחצה, נוזל לכל אורכו, אבל היא לא שמה לב. כל גופה עדיין הדהד מהשיחה עם ניקולאי. הצלילים, המילים, ובעיקר המבט ההוא – המבט שלא היה בו איום, אלא אזהרה.
"אני לא עושה לך טובה," הוא אמר. "זו שותפות."
המילים האלו התנגנו בראשה שוב ושוב. שותפות. כאילו מדובר באיזו תוכנית עסקית ולא בצל שפרוש מעל חייה. היא לא הייתה בטוחה אם הוא מציע הצלה – או מלכודת.
כשהגיעה לבניין שלה, נזכרה במפתח רק ברגע האחרון. הדלת נפתחה בחריקה ישנה מדי, מוכרת מדי. הריח של הלובי עלה באפה – תערובת של עץ רטוב, טיח סדוק וזיכרונות. היא עלתה שלוש קומות ברגל, לא חיכתה למעלית. משהו בתחושת הדחיפות, בתחושת הלבד, דחף אותה קדימה.
כשפתחה את דלת הדירה, היא הופתעה לגלות אור.
מרינה ישבה ליד שולחן המטבח, גבה אליה, קווי גופה מתוחים כמו מיתר. היא אחזה בטלפון והטון שלה היה חד, איטלקית מהירה, קצובה, שונה מהרגיל. סאם קפאה בכניסה. היא לא התכוונה להאזין, אבל לא יכלה להימנע. היא לא הבינה את המילים – לא באמת – אבל משהו באינטונציה, בקצב, בטון – נשמע כמו מישהי שמנסה למנוע משהו חמור.
המילים חלפו באוויר, חדות, זרות. גם בלי להבין – סאם הרגישה את הדחיפות, את הלחץ.
השקט בדירה היה מוחלט, מלבד המילים החותכות של מרינה. ואז – שקט. מרינה קלטה את נוכחותה של סאם, הסתובבה באחת, ולחצה על כפתור הניתוק.
"הי סאם," היא אמרה, כאילו כלום. "אני צריכה לספר לך משהו. אני טסה לרומא לחג המולד."
סאם לא ענתה מיד. היא קילפה את המעיל מעליה, טיפות מים ניתזו לרצפה. "עכשיו?"
מרינה הנהנה. פניה חתומות. "יש עניינים שדורשים את נוכחותי. רק לכמה ימים. אני מבטיחה לחזור לפני תחילת השנה."
"את כבר ארזת?"
המבט שלה נדד אל עבר מזוודה שחורה, קטנה, מונחת ליד הספה.
סאם לא הסתירה את האכזבה בפניה. "אני צריכה אותך כאן. כל זה... אני לא יכולה לעשות את זה לבד."
מרינה קמה, ניגשה אל השיש. "תה?״
סאם הנהנה בראשה.
״הכנתי קצת. זה... משהו שמצאתי בחנות קטנה ברחוב מרסר.  ריח של קליפת תפוז ונגיעה של עלים אחרי הגשם."
היא מזגה לספל את המשקה הכהה, האדים עלו ממנו באיטיות, נישאים באוויר כמו ענן זעיר של משהו בלתי פתיר. סאם הביטה בספל ולא התקרבה.
"את בטוחה שזה רק תה?" שאלה, חצי בצחוק, חצי ברצינות.
מרינה חייכה, אבל לא ענתה מיד. במקום זה, הביטה בה בעיניים שאי אפשר היה לקרוא. 
סאם לא ידעה, אם זה היה עומק מסוים או אולי עצב חבוי, אבל משהו במבט של מרינה גרם לה להרגיש שהשיחה הזאת בינהן לא באמת נגמרה.
במקום לשבת, סאם פנתה לחדרה, שלפה מהמגירה את הארטיפקט. היא הביטה בו לרגע ארוך, ואז החליקה אותו לכיס מעילה, כאילו עצם המגע בו מסוגל להזכיר לה למה היא כאן, ולמה היא לא יכולה להפסיק.
כשחזרה לסלון, מרינה עדיין ישבה, ספל התה בידה.
"תשלחי לי הודעה כשאת נוחתת?" שאלה סאם.
"ברור. ו... אני באמת אחזור. לפני סוף השנה. את לא לבד."
סאם לא ענתה. במקום זה, פתחה את הטלפון, ונכנסה להתכתבות עם מאיה, והקלידה:
״הי. מה קורה?״
ההודעה נשלחה. תוך שניות שני סימני וי כחולים.

חלק שני - הוא חזר
הטלפון רעד על השולחן, אורו החלש מרצד על פני המסך כמו היסוס. סאם הביטה בו.
ההודעה הייתה מאידה, המזכירה מהחוג. היו בה רק שתי שורות, אבל הן נשאו תחושת דחיפות:
"פרופ' היימן חזר." ועוד שורה מתחת: "הוא נראה עייף מאוד. חשבתי שכדאי שתדעי."
לרגע אחד, היא פשוט קפאה. הלב דפק כמו סירנה שקטה. ואז – תנועה. הידיים שלה כבר שלפו את המעיל מהמושב, המפתחות צלצלו, והדלת נסגרה מאחוריה בלי שהיא שמה לב אפילו. היא ירדה במדרגות בריצה, דילגה על שתיים בכל פעם.
הרחוב ניו-יורקי קלט אותה בבהלה. אור כתום של פנסי רחוב נזל מהשמים המתכהים, והגשם התגבר. צעדים חדים, נשימה קצרה, הרוח חותכת לה את הפנים כאילו היא בורחת ממשהו, או רודפת אחרי משהו אחר. היא דקלמה לעצמה בקול פנימי סוער: זה לא יכול להיות. אולי טעות. אולי מישהו אחר. אולי... אבל אם כן—
היא חצתה את הרחוב בריצה, מגניבה מבטים לכל עבר. הבניין למדעי הרוח כבר עמד באפלולית – בניין בן חמישה קומות, עשוי אבן כהה ועמוס זיכרונות. המנורות במסדרון הבהבו באור פלואורסצנטי עייף. לוח המודעות. הדלתות. הדממה.
ואז – דלת פתוחה. לשכתו.
היא נכנסה כמעט על קצות האצבעות, כאילו מהפחד שאם תעשה רעש – זה ייעלם. כמו חלום. ריח קל של טבק ישן וספרים רטובים עמד באוויר.
והוא עמד שם.
מול שולחן העץ הישן, מקטורן חום מעל חולצה לבנה, שיערו אפור יותר משהיה, עורו שזוף קלות – שיזוף שלא תאם את עונה, ולא תאם את פניו. הוא נראה כאילו חזר מחופשה במקום שטוף שמש, אבל שום דבר בו לא שידר מנוחה. הפנים שלו – מוכרות עד כאב. השפתיים קמוטות קצת יותר, אבל העיניים – אותן עיניים. תבונה שקטה, עייפה, כאילו הסתכלה לעומק העולם יותר מדי זמן.
הוא הרים את מבטו כשראה אותה.
"ווינסטון" הוא אמר, בקול רגוע להכעיס. כאילו לא עברו שבועות של היעלמות, כאילו הכול כרגיל.
אבל היא לא יכלה לעמוד בזה. בלי שליטה. בלי מחשבה. בלי פילטר. היא רצה אליו.
הזרועות שלה הקיפו אותו בכוח כמעט לא מותאם לסיטואציה. לא אקדמית. לא ראויה. לא היא. אבל היא לא התכוונה לשחרר.
"פרופסור," היא לחשה לתוך קפל המקטורן שלו, "חשבתי ש…"
"אני יודע," הוא אמר. "הכול בסדר עכשיו."
והוא באמת ידע. לא הייתה לו הבעה של אדם שמופתע מחיבוק – הוא פשוט... היה שם. לשבריר שנייה, היא הרגישה אותו מחזיר את החיבוק. זרוע אחת נחה על גבה, כאילו גופו זכר מה עליו לעשות גם כשהנפש עוד לא הספיקה להתעדכן.
אבל אז – הוא התרכך. התרחק. כמו מישהו שנתפס ברגע של חולשה. לא נרתע – רק נבוך. כאילו משהו בו אמר: זה לא ראוי. זה לא מדעי. אנחנו לא אנשים שמתחבקים, אנחנו אנשים שמבינים.
וכמו תמיד – בחר בהבנה.
הוא התיישר קלות, סידר את שולי המקטורן כאילו הם מסוגלים להסתיר את הרגע שקרה. וסאם רק עמדה מולו, הלב שלה עדיין נוקש בצלעות, וידעה: הוא לא רגיל לזה. אבל אולי — הוא גם היה צריך את זה.
היא התבוננה בו מחדש. השיזוף הזה – לא מקהיר, לא מפריז. מקום אחר. מקום עם שמש. מקום עם סודות.
"איפה היית?" היא שאלה.
אבל הוא לא ענה מיד. רק סימן לה לשבת, והניח יד על תיק ישן, עורו סדוק משימוש, כאילו עבר איתו יותר מדי דרכים. עיניו נראו שקועות עוד יותר משהיו בפעם האחרונה שראתה אותו.
"יש דברים..." הוא התחיל לומר — ואז השתתק.
היא חיכתה שימשיך, אבל הוא רק שתק. המילים כאילו נבלעו בו, כאילו התחרט עליהן ברגע האחרון.
 משהו בו נסגר. כאילו עמד על הסף של וידוי – ואז נסוג.
וסאם הרגישה את זה, כמו לחיצה שקטה מתחת לעור. משהו שהוא בחר לא לומר. משהו שלא היה מוכן לצאת לאור. והיא לא ידעה למה – אבל באותו רגע, היא הרגישה שהיא קרובה… ועדיין לגמרי לבד.
חלק שלישי - יומיים לחג המולד
הדירה של מאיה נעטפה באור רך של נורות קטנות, דולקות למחצה על עץ חג מולד נטול יומרות. שום דבר שם לא צעק שמחה – רק ניסה לשמר תחושת בית. התחממות איטית של מציאות סדוקה.
סאם ישבה על הספה, הקפידה לא להניח את המעיל – לא כי היה לה קר, אלא כי משהו בה רצה להרגיש מוכנה לברוח. הארטיפקט היה בכיס הפנימי, כבד מתמיד. היא יכלה להרגיש את קווי המתכת שלו לוחצים דרך הבד, מזכירים לה בלי מילים: זה אמיתי. זה קרה. את נושאת את זה לבד.
על השולחן מולה נח קטלוג שמלות כלה. מאיה דפדפה בו בעצלתיים, אצבעותיה נעצרות מדי פעם על תמונה, כאילו ניסתה לדמיין את עצמה שוב באותה שמלה, בגיל אחר, בעולם אחר.
 "הדגם הזה מהמם, אבל קצת יותר מדי לתוך הסצנה של קתדרלה גותית, לא?" היא צחקה.
אליוט ישב מול הלפטופ, אוזניות על חצי אוזן, מקיש במהירות. מדי פעם שלף הערה חכמה לאוויר — חצי־צינית, חצי־אמפתית — בלי להרים מבט.
 "כמה שהשמלות האלה יפות, אין שום כוח ביקום שישכנע אותי לאכול עוגת חתונה עם חמאת קצפת."
הם צחקו.
וסאם שתקה.
היא ניסתה להצטרף, באמת ניסתה, אבל המילים לא מצאו דרך החוצה. משהו בה לא הצליח לחצות את הגשר הזה — בין העולם שהיא חוזרת ממנו, לעולם שהם עדיין מאמינים שהוא קיים.
היא שלפה את הארטיפקט לרגע קטן מתוך המעיל – רק הביטה בו בחטף, מוסתר תחת השולחן. פס מתכת בגוון אפור-כהה, עם עקבות של זמן שאי אפשר למדוד. ואז החזירה אותו במהירות.
היא רצתה לשתף. לשאול. להגיד: "יש לי משהו, משהו שאולי אף אחד עוד לא ראה."
 אבל היא גם ידעה מה תראה בעיניים שלהם — דאגה. פחד. ספק. אולי גרסה עדינה של פטרונות.
 והיא לא יכלה לשאת את זה עכשיו.
אז היא חייכה חיוך חלול, זרקה תגובה על עיצוב שמלה בצבע שמפניה, והשתדלה להישאר בתפקיד: האורחת, החברה, לא המטורפת שבורחת מממשלות וממיתוסים בני עשרת אלפים שנה.
השעות התארכו והלילה ירד על ניו יורק. שלוליות השתקפו כמו עדויות מרומזות למה שקרה ולא נרשם.העיר עצרה את הנשימה, אבל רק מי שידע להקשיב – שמע את הרעש שבפנים.
.***
סאם עלתה במדרגות באיטיות, מפתח בידה, כאילו כל שלב בדרך הביתה שקול יותר מהקודם. היא פתחה את הדלת בזהירות – בלי טקס, בלי קול. הדירה קיבלה אותה בדממה.
היא לא הדליקה אורות. לא הורידה נעליים. רק צנחה על הספה, כאילו כל מה שרצתה היה להיעלם לרגע.
בדירה של סאם שרר שקט מוחלט.
היא נרדמה כך – לבושה לגמרי, נעליים עדיין על הרגליים, כאילו משהו בה לא הסכים להרפות מהיום הזה. שמיכה דקה התפתלה רק עד החזה, יד אחת שמוטה לצד, טלפון מהבהב באור עמום על השולחן שלצידה.
ואז – דלת נפתחה.
שקט. מיומן. לא נפרצה – נפתחה.
ניקולאי.
הוא נכנס בצללים, כאילו הם חלק ממנו. תנועה שקטה, מדויקת, חסרת רגש. כל שריר בגופו ידע איפה לא לגעת, איפה לא לחרוק. הוא הכיר את החלל הזה. הדירה של סאם.
הוא עבר ליד הכוננית, לא הביט בתמונות. עצר ליד השידה. מגירה עליונה. נשלפת. קופסה קטנה בתוכה.
הוא פתח אותה.
המוט המתכתי שבתוכה שכב כמו עצם קבור שנחשף לראשונה. החריטות על פניו – עדינות, מחושבות, כוכבים וקווים, סוד גיאומטרי שנרשם לפני אלפי שנים.
הוא הרים את המוט בזהירות, סובב אותו מול אור הטלפון. על המסך – מפת כוכבים מהמאה ה־16. תבניות. צמתים. התאמה מטרידה.
הוא צילם. שמר. נשם.
 והחזיר את הכול למקומו בדיוק כאילו לא היה שם מעולם.
הוא כבר הסתובב לצאת –
 כשהטלפון של סאם נדלק שוב.
הודעה נכנסה. הופיעה על המסך, באור ירקרק קר:
"הפרופסור. הוא לא חזר. הוא נשלח."
ניקולאי נעצר.
 העיניים שלו קראו את המילים פעם אחת. ואז שוב.
 רק שפתיים חשוקות בתגובה. לא הפתעה – רק אישור.
הוא ניגש. הרים את הטלפון שלה.
 הציץ שוב, ואז –
 החליק את האצבע ימינה.
הודעה נמחקה.
בלי לחשוב פעמיים. בלי להסס.
המסך כבה.



פרק 35 – חג מולד נוסף 



חלק ראשון – Yet Another Xmax Sam
השלג ירד כמו אבק חלומות על מדרכות מנהטן, מתמזג באורות הכריסטמס שנצצו בחלונות הראווה.
סאם עמדה מול חלון דירתה בגריניץ’ וילג’, עוטפת את עצמה בשמיכת צמר בצבע יין. הידיים שלה אחזו בכוס קפה שחור, והאדים שעלו ממנה נבלעו באור העיר המרצד.
היא הביטה מהחלון למטה – זוג צעיר החזיק ידיים, ילדה קטנה צחקה בתוך שלולית, ומוכר עצים עטף עץ חג מולד בחזית הסופרמרקט.
רגעים של חיים פשוטים. רגילים.
בדיוק מה שהחיים שלה כבר מזמן הפסיקו להיות.
היא חשבה על השנה שחלפה.
מאז הכנס ההוא, לפני קצת יותר משנה, שבו העזה לקרוא תיגר על המוסכמות האקדמיות, דרך המסע למצרים, גובקלי טפה, דלפי, בית קליאופטרה...
ואז – דממה.
כמו קצה תהום שהיא מביטה בו, ערב אחרי ערב.
משהו בה השתנה.
לא רק הידיעה. לא רק הסכנות.
משהו פנימי. בלתי הפיך.
הטלפון שלה רטט על השולחן.
על הצג – מאיה.
סאם הנהנה לעצמה קלות, כאילו ציפתה לזה. היא ענתה.
"נו, תגידי לי שאת לא נשארת בבית בערב כזה״ נשמע קולה של מאיה, עליזה כתמיד. "יש יין, יש עוגיות, יש אנשים – ואני נשבעת שהשנה אפילו דאגתי שלא יהיה אף מרצה לפילוסופיה שיעשה לנו הרצאה על קאנט מול הקישואים."
סאם צחקה. חיוך נדיר עלה בזוויות פיה.
"קישואים ופילוסופיה, הא? איך אני אשרוד ערב שלם בלי כל אלה?"
"את לא צריכה לשרוד, רק להיות פה שעה אחת. תשתפי פעולה, ואני אפילו מבטיחה לא להשמיע מוזיקה קלטית."
סאם שתקה. המילים נגעו במשהו פנימי. משהו בטון של מאיה נשמע שונה.
"המסיבה הזו..." המשיכה מאיה, בטון שקט יותר, כמעט לא מודע "היא בשבילי. אבל אולי גם קצת בשבילך."
סאם סיימה את השיחה, אבל לא זזה מהמקום. היא הביטה שוב החוצה. העיר לא נראתה לה כמו פעם.
משהו מתחת לפני השטח זז. כמו גל שקט, עמוק, שמתחיל להתכנס לקראת הסערה.
היה לה עוד זמן. שעה בערך עד שתצא.
ניסתה לצפות במשהו קליל בנטפליקס, אבל הדימויים חלפו מולה כמו רפאים – צבעים, פרצופים, קולות – כולם מתאדים לפני שהספיקו להותיר רושם.
שום דבר לא הצליח להסיח את דעתה מהמוט העתיק שנח במגירה.
היא התיישבה על הספה, אצבעותיה מתופפות בחוסר מנוחה על המשענת, מבטה נמשך שוב ושוב אל מחוגי השעון שזחלו באיטיות אכזרית.
לבסוף קמה, מתנערת מהרהוריה.
לבשה את מעיל העור שלה, נעמדה מול הדלת.
 ידה אחזה בידית, מרגישה את המתכת הקרה תחת אצבעותיה.
היא פתחה אותה באיטיות.
אוויר הלילה הצונן ליטף את פניה.
רגל אחת כבר בחוץ – במסדרון המוכר, שפתאום הרגיש לה כמו שטח לא לגמרי בטוח.
ואז – עצירה חדה.
היא חזרה פנימה, צעדה אל חדרה.
 פתחה את המגירה.
הוציאה את הארטיפקט – המוט הקטן מדלפי, עטוף בבד כחול.
בלי לחשוב פעמיים, שמה אותו בכיס הפנימי של המעיל.
היא לא תצא בלעדיו. לא הפעם.


חלק שני – פליטת הפה
המסיבה של מאיה הייתה בדיוק מה שסאם ציפתה לה – כאוטית, צבעונית, בלתי צפויה. הדירה הקטנה במערב סוהו נראתה כאילו נלקחה מתוך לוח השראה אקלקטי: אורות פיות תלויים בגחמות סביב המדפים, קערות פונץ' מתוקות מדי לצד נרות ריחניים, ושיחה קולנית בין אמנית קרקס שדיברה עם הידיים למרצה לפילוסופיה שדיבר רק בציטוטים של ניטשה.
עץ חג מולד גבוה מדי לגובה התקרה עמד במרכז הסלון, מקושט ברצועות זהב, כדורי זכוכית צבעוניים וקישוטים תוצרת יד של אורחים ותיקים. שרשרת נורות צבעונית הבהבה סביבו, וצליל פעמונים רך נשמע בכל פעם שמישהו חלף ליד.
מעליו התנוסס שלט בד באותיות גדולות: “Merry Christmas”, 
ולצידו שלט קרטון מצויר בטושים: “Happy Hanukkah!”, תוספת טיפוסית של מאיה, שנועדה לגרום לכולם לצחוק, או לפחות לחייך באי-נוחות.
במעבר הצר בין הסלון למטבח השתלשל דבקון קטן, תלוי בסרט אדום. סאם הבחינה בו רק כשהייתה כבר תחתיו. היא התרחקה בשתיקה, צעד וחצי, ונשענה על הקיר הקרוב. לא הלילה. לא עם האנשים האלה.
היא עמדה ליד הדלת האחורית, בוהה. המסיבה התנהלה סביבה כמו סצנה מתוך סרט קולנוע, מוזיקה ישנה, קולות צחוק, עץ בוהק, אנשים שלא הפסיקו לזוז. אבל בתוכה, כל צליל הדהד בחלל ריק.
עיניה נדדו עד שנחתו על אליוט ומאיה. הם עמדו קרוב מדי. מאיה צחקה, נגעה בזרועו של אליוט קלות, תנועה לא מכוונת – או שכן? סאם הרגישה משהו מתכווץ בתוכה. זו לא הייתה קנאה. זו הייתה ההבנה שהם דיברו בשפה שהיא כבר לא ידעה. קודים של קרבה שהיו פעם שלה, ועכשיו הפכו זרים.
היא שלפה את הטלפון מהכיס. אצבעותיה החליקו על המסך בין תמונות ישנות – מאיה והיא על חוף הים, שתיהן בתחפושות גרוטסקיות ממסיבת תחפושות. הן צוחקות. במסך, שתיהן היו חיות. עכשיו היא לבד. היא הקלידה למרינה: "את לא פה וזה מרגיש מוזר. חסרה לי." וי אחד. לא נקרא.
היא נעצה מבט במסך. ההשתקפות שלה חזרה בהירה מדי – עיניים מותשות, פנים חסרות מנוחה.
אולי זו הייתה המסיבה. אולי המילים ששתקה. אבל פתאום רצה בה מחשבה שלא נתנה לה מנוח: מתי התחיל הסדק בינה לבין אליוט? האם זה היה בטורקיה, כשהוא חייך בלי לשאול? או אולי בספריה, כשהיא סיפרה לו על הפפירוס – והוא שתק רגע אחד ארוך מדי?
זה לא היה חשד שנולד כעת. הוא רק התחדד. נהיה ממוקד.
ואז שמעה את הצעדים מאחור.
"מוזר לראות אותך פה״ אמר קול שקט ורגיל מדי. אליוט.
הוא חייך, לא חיוך מלא – משהו בין מבוכה לידידות. "חשבתי שתהיי בחפירות בסיציליה. או באיזה אתר נידח באמריקה הדרומית."
"חג המולד מושך את כולם חזרה הביתה, לא?" ענתה. היא לא שאלה איך ידע.
ברקע ניגנה מוזיקת ג'אז חורקת. סאם ניסתה להתעלם. "איך אנשים סובלים את זה?" חשבה. אבל זו לא הייתה המוזיקה שהפריעה לה.
זה היה הארטיפקט.
הוא נח בכיס הפנימי של מעיל העור שלה, עטוף בצעיף כותנה כהה. כבד. קר. מתכתי. נוכח.
היא הרגישה את משקלו בכל תנועה, כאילו כל העולם תלוי עכשיו באובייקט הגולמי הזה, שעליו חרוטים רמזים לעולם שנשכח. רוכבים מכונפים, קווים שמשרטטים שמיים אחרים.
היא ניסתה להסיט את מחשבותיה, התבוננה בחדר. הדירה של מאיה נראתה כמו גרסה הפוכה של עצמה מלפני יומיים – אז היא הייתה עטופה באור רך של נורות קטנות, דולקות למחצה על עץ חג מולד נטול יומרות. שום דבר שם לא צעק שמחה – רק ניסה לשמר תחושת בית. התחממות איטית של מציאות סדוקה.
עכשיו, כאילו כל מה שסאם ציפתה לו התרחש – ואף על פי כן, המהפך היה כמעט צורם. החדר נראה כמו תפאורה שחייכה חזק מדי, כאילו ניסתה למחוק את העצב ששרר כאן לא מזמן.. עכשיו, צבעונית. חגיגית מדי. כמעט מלאכותית.
ואז, מתוך ההמון, מאיה נופפה לעברה. "נו, תולעת ספרים, תצטרפי!"
סאם צעדה קדימה. אליוט כבר ישב לצידה של מאיה על הספה, מחזיק כוס ג'ק דניאלס עם תווית דבש. הוא תופף באצבע אחת על הזכוכית, פעימה שקטה שלא התאימה לשום קצב אחר.
"מה מצאת?" שאלה מאיה. "תשובות או עוד תעלומות?"
"בעיקר שאלות״ ענתה סאם. "היקום כנראה נהנה לצפות בי מסתובבת במבוך בלי מוצא."
אליוט לא הביט בה. עיניו ננעצו בכוס. ואז, בשקט מוזר, הוא לחש: "זה לא המקום שבו תמצאי את התשובות."
המשפט נחת בחלל כמו אבן בבאר עמוקה. כל הרעשים סביב נמשכו, אבל בתוכה – הזמן עצר. סאם לא הגיבה מיד.
ואז הוא הוסיף, כמעט בלחש:
"הם עדיין שם. את יודעת את זה."
היא הביטה בו עכשיו. רק לשבריר שנייה. אבל זה הספיק.
״הם?״ חשבה. הוא יודע.
היא הסיטה את המבט, מנסה לשמור על מסכה, כאילו לא שמעה, שלא יבחין. הוא הרים עיניים. חיוך רך, מתנצל, ואז, בשינוי נושא שקוף מדי:
"מאיה, סיפרת להם על הסרט ההוא? עם הארכיאולוג שהופך לרוח?"
סאם חייכה.  הבעה כמעט מושלמת של אדישות. כאילו לא שמעה.
חלק שלישי – הביקור המקרי
יום ראשון בבוקר. ניו יורק עטופה בשקט שאינו רגיל לה.
 הרחובות עודם מכוסים בשכבת שלג טרייה, הקפה השכונתי כמעט ריק, ואנשים צועדים באיטיות, כאילו העיר עצמה עדיין מנסה להתעורר.
סאם עמדה מול דלת הדירה של מאיה ואליוט, שקית נייר חמה ביד – קפה ומאפים מהפינה.
היא לא תכננה באמת להישאר.
אבל לפעמים, הדרך להבין מה מישהו מסתיר… היא פשוט להופיע מוקדם מהצפוי.
אולי אליוט השאיר משהו על השולחן.
אולי אפילו פתוח את היומן.
היא רק צריכה עשר דקות.
רגע לפני שדפקה, עצרה. נשמה עמוק.
זה לא תרגיל, היא אמרה לעצמה. זה ביקור חברתי. רגיל. פשוט. מקרי.
היא שלפה את הטלפון הנייד, פתחה את המצלמה, והשתמשה במסך כבבואה – מבט מהיר, חסר תנועה.
שער מסודר, שפתיים רגועות, עיניים שלא מסגירות כלום.
חיוך קל. לא מדי. לא פחות מדי.
היא דפקה פעמיים.
הדלת נפתחה.
מאיה, עמדה שם בפיג'מה סגולה עם הדפסי ירח, נראתה מופתעת – ואז מאושרת.
"סאם?! את פה? מה, התגעגעת אלי עוד לפני שהתפכחת מהפונץ' של אתמול?"
"שלשום. ולא שתיתי." היא הניפה את השקית. "סתם עברתי בסביבה. הבאתי קראסון."
"את קדושה״ אמרה מאיה, "אני באמצע צפייה חוזרת ב-Love Actually ורק אל תגידי לי שזה סרט גרוע."
היא נכנסה פנימה. הדירה חמימה, ריח של קפה ווניל באוויר, תקליט ישן של בילי הולידיי מתנגן חרישית.
 מאיה הסתובבה במטבח להכין קפה.
 וסאם… התחילה לשחק את המשחק.
העיניים שלה עברו בין הפרטים:
 מפה פרושה על שולחן, שני ספלים ריקים, מחברת פתוחה עם כתב יד של אליוט, כמה ספרים סתמיים…
אבל אז – ליד הדלת האחורית.  משהו.
מזוודה.
ארוזה.
רוכסן סגור. תיק רחצה מעל.
וכרטיס טיסה מקופל למחצה, מבצבץ מצדו.
סאם הביטה הצידה, מוודאת שמאיה לא מסתכלת לכיוונה.
ביד שקטה, כמעט אוטומטית, היא שלפה את הטלפון וצלמה.
היא אפילו לא הספיקה לראות לאן הכרטיס –  אבל המצלמה ראתה.
אין שום סיבה שמזוודה תהיה ארוזה ביום ראשון בבוקר, יומיים אחרי חג המולד, חשבה.
"אליוט לא פה?" שאלה בקול רגוע, ולגמה מהקפה.
"לא, הוא יצא לסידורים. אולי לחנות הספרים. או לקנות יין. אני לא עוקבת״ צחקה מאיה.״ אבל הוא בטח יבוא עוד כמה דקות, הטיסה שלו יוצאת בארבע ועשרים״
סאם הנהנה.
היא לא שאלה עוד.
היא לא הייתה צריכה.
המסר היה ברור: הוא יוצא לדרך. והיא תעקוב.
היא הביטה במאיה, כאילו מקשיבה, אבל עיניה כבר לא היו שם.
ראשה נטה קלות, כמו מי שבוחן את מיקום השמש כדי לחשב את הזמן שנותר.
ואז חייכה.
שוב חיוך מדויק. שקט. רגיל.
היא הניחה את הספל בכיור ואמרה:
"טוב, רק קפצתי להגיד שלום. נחזור לעבוד על תעלומות קוסמיות ביום שני?"
"ולעולם אל תשכחי – את מושלמת״ ציטטה מאיה בפאתוס מזויף. "חוץ מהקטע הזה עם המוזרויות שלך"
סאם יצאה מהדירה, ירדה במדרגות שתיים־שתיים, ובלב שלה כבר גיבשה את התוכנית.
הוא נוסע. והוא לא סיפר.
וזה אומר דבר אחד – היא חייבת להקדים אותו.
היא צעדה מהר ברחובות גריניץ’,כמעט רצה, המעיל פתוח, הצעיף מתנופף.
המוח שלה עבד כמו מערכת ניווט קדמונית – הישרדות. פעולה. לא לחשוב – לרדוף.
היא הגיעה הביתה, זרקה את השקית על הדלפק, שלפה את הטלפון.
הידיים שלה כבר הקלידו לפני שהלב הספיק להירגע:
"הוא הולך לטוס ואני חייבת לעקוב אחריו."
שלוש נקודות.
הודעה נכנסת.
מרינה:  "רגע. מה? מי? אחרי מי את רוצה לעקוב?"
סאם השיבה מיד. משפטים קצרים. חדים.
אליוט.
מזוודה.
כרטיס.
מאיה לא יודעת.
עברו שמונה שניות. ואז – ההודעה של מרינה:
"תעצרי."
ומיד הודעה נוספת "תנשמי עמוק ותחשבי רגע. אין לך יעד. אין לך כרטיס. ואין לך כסף."
סאם הביטה בהודעה. שקט.
מרינה שלחה אחת אחרונה:
"אני קרובה. עוד 20 דקות בקונא-קפה זה בדיוק באמצע הדרך״
סאם הניחה את הטלפון על השולחן.
היא הניחה את היד שלה בכיס. נוגעת במוט.

חלק רביעי – תכנון המעקב
תוך חצי שעה היא הייתה בבבית הקפה צדדי באיסט וילג'. מרינה ישבה כבר בפנים, ספל אספרסו לידה, עיניה עוקבות אחרי השעון על הקיר.
היא היתיישבה לידה
היא שלפה הטלפון הנייד שלה, מביטה שוב בתצלום שצילמה—המזוודה, התיק, והכרטיס שבלט קלות מתוכו.
תמונה אחת מספיקה. או שלא.
"CA9" 
זה כל מה שרואים על כרטיס. השאר מוסתר.
שם הנוסע: אליו
מספר טיסה: CA9
השאר מוסתר
היא לא חיפשה הוכחה.
 היא חיפשה ודאות.
 ואליה, התמונה לחשה אמת פשוטה:
 אליוט בדרך למשהו. והוא לא רוצה שהיא תדע.
היא חייגה.
 מרינה ענתה כמעט מיד.
"סאם. הכול בסדר?"
"אני חושבת שהוא נוסע. היום."
"מה גילית?"
"מזוודה. תיק. כרטיס. הוא לא אמר מילה."
"והתחושה שלך?"
"הוא יוצא לחפש את מה שאני קרובה אליו מדי. והוא מנסה להקדים אותי."
מרינה שתקה רגע. ואז שאלה:
"לאן?"
"עוד לא ברור. אבל אני רוצה להקדים אותו.
אני צריכה את העזרה שלך."
מרינה הטתה קלות את ראשה. סאם ראתה את הסדק. הרעד הקל, לא בקול—בעיניים.
"סאם, זה לא משחק מעקב. את מדברת על כניסה לאזור מסוכן. אולי מחוץ לרדאר.
אנחנו לא מרגלות."
"אני לא מבקשת ממך לנסוע איתי.  רק לעזור לי… להתכונן."
"טוב״ אמרה מרינה. "בואי נחשוב בהיגיון."
סאם הנהנה בשקט.
"את יודעת לאן הוא טס?"
"לא״ הודתה סאם. "יש רק חלק ממספר טיסה – CA9."
מרינה ישרה את גבה.
"זו התחלה. מתי?"
"16:20."
"מעולה."
מרינה שלפה את הטלפון שלה, הקלידה במהירות.
 רשימת טיסות. חיפוש. עיניים מתרוצצות. ואז – הקליק.
"CA990. בייג'ינג." מרינה הרימה את המבט אל סאם.
"את תצטרכי נס כדי להספיק לטיסה הזו."
היא עצרה לרגע, ואז הוסיפה:
"אבל לפחות... עכשיו אנחנו יודעות לאן."
רגע של שקט.
ואז מרינה סובבה את הטלפון לעבר סאם.
על המסך – כותרת חדשותית חיה. ״ הנה הנס שלך״
JFK: Alarm leads to brief evacuation of international terminal.
 Several international flights delayed or cancelled.
היא לא חייכה.
אבל המבט בעיניה היה של ניצחון.



פרק 36 – קצה החוט 


פרק 23.5 - הנוכל מפריז - הוא הביט, ואז השפיל מבטו. שפתו העליונה נמתחה קלות, כאילו עמד לומר משהו אחר – ואז עצר
פרק 11 – ניסיון ההשתקה הראשון-  אבל הוא חייך. חיוך שלא הגיע לעיניים. רק שפתיים שנמתחו קלות, ואז – אותה תנועה מוכרת – אצבע על מסגרת המשקפיים. ליטוף קצר, כמעט עצבני
פרק 23.8 - המרדף - הוא רק הקיף את שפת הכוס באגודל ובאצבע – תנועה שחזרה על עצמה

חלק ראשון: "זה כבר לא על העבר"
היא עמדה מול המראה. חולצה שחורה. ג'ינס. כובע צמר. הפנים – אותן פנים. אבל לא אותה אישה.
סאם הביטה בעצמה. היא אהבה את הדמות שהביטה בה חזרה. לא החוקרת שעמדה לפני שנה על הבמה בכנס השנתי של Society for American Archaeology – אז היא פחדה. היום היא נחושה, בוגרת, אמיצה יותר. היא כבר לא ארכיאולוגית שמחפשת את העבר שמסתתר מאחורי אדמה וסלעים. היא מחפשת עכשיו את האמת שמוסתרת מאחורי אנשים חיים. 
האקדמאית שחיפשה הוכחות בטקסטים קדומים? כבר לא אכפת לה מה האקדמיה חושבת.
היא נזכרה באותו לילה עם מרינה, כשניסתה להבין מה היא באמת.
 אז היא אמרה לעצמה שהיא אדמה. יציבה. סופגת. נושאת את משקל הדברים.
אבל לא עוד.
עכשיו היא אש.
בוערת. נעה. שורפת את השקר עד שלא נותר ממנו דבר.
זו לא תחפושת. זו אבולוציה.
היא ניגשה אל הלוח. הקיר שהיה פעם בית לאובססיה לגובקלי טפה, לדריאס הצעיר, לציוויליזציה שנעלמה לפני שתים־עשרה אלף שנה – התחיל להתרוקן. היא הסירה את הפתקים, את התצלומים, את חוטי החיבור. לא קרעה. לא השליכה. קיפלה בקפידה לתוך קופסה, כאילו היא קוברת מת. עכשיו – לוח חדש. עכשיו – מטרה חדשה.
היא הצמידה מדבקות צהובות קטנות של 3M – הדבקה אחת אחרי השנייה. כל אחת מהן ייצגה רסיס של מידע, סימן שאלה או תחושת בטן. על קיר אחר הן היו נראות סתמיות. כאן, הן נראו כמו פקודות קרב.
במרכז: אליוט מתחתיו: סין המזוודה הסמל הם? מי זה הם?
בין הפתקים – חוט אדום. בקצה הלוח – שאלה אחת שהדהדה: "לאן הוא ממשיך מכאן?"
היא הביטה ברשימה הקטנה שהלכה ותפחה. לא היה לה מושג איך לפענח את זה. ואז הבינה: אין לה כלים. היא לא יודעת לשקר. לא יודעת לזהות שקרנים. לא באמת.
היא ניגשה למחשב השולחני. לפני חודש ניתקה אותו מהחשמל – אחרי הפריצה. אז היא עוד פחדה. מהאקרים, מהשלטונות, ממה שיקחו ממנה. עכשיו? לא נשאר לה מה להסתיר. היא חיברה את הכבל לשקע. המסך נדלק. היא לא התכוונה להסתיר יותר. היא לא מפחדת יותר.
היא פתחה את הדפדפן, הקלידה – כמעט בציניות: "איך לזהות שקרים"
ברור שזה נאיבי. ברור שזה מגוחך. אבל היא הייתה חייבת להתחיל ממשהו.
מאות תוצאות. טיפים קלישאתיים, מדריכים מטופשים, "10 סימנים לכך שהוא משקר לך". היא גללה. קראה. הקליקה. גיחכה. המשיכה. סרטון ועוד סרטון, מאמר אקדמי, לינק לכתבה באתר שמבטיח שתדעי תוך 30 שניות אם מישהו בוגד בך.
בשלב מסוים – היא כמעט סגרה הכול. ואז… כותרת שונה. פורום מקצועי של חוקרים פרטיים. בלוג שמדבר על מניפולציות לא-מילוליות, על הדרך שבה גוף בוגד בכוונה של המילים. על איך אפשר לזהות פחד, הסתרה, שקר – בלי שהאדם יאמר דבר. ושם, בין השורות – שם שנתקלה בו כבר כמה פעמים בעבר: Chase Hughes
היא לחצה. וידאו קצר. גבר עם קול שקט ועיניים יציבות.
"אנשים לא משקרים במילים. הם משקרים בעיניים. בידיים. בשתיקה."
היא הקליקה שוב על הסרטון. ואז שוב. ושוב. היא שלפה את מחברת מהמגירה והתחילה לסכם. 
שעתיים חלפו. שלוש. סאם מילאה דפים – רשימות של דפוסים, תגובות, סטיות מהנורמה.
פרופיל ראשוני: אליוט גרין – שפת גוף מתוחכמת, אך ניכרת דריכות בזמנים רגשיים – מבט חומק כשהוא נשאל על "מה קורה אחר כך" – מחייך חיוך מלא, אבל שפת הגוף לא משתתפת – מיקרו־הבעות של כעס – מדחיק? מסתיר? – מדבר על "הם" בלשון רבים, אבל לא מסביר מי – לא מכחיש. רק עוקף.
היא סגרה את המחברת. הביטה בקיר.
החדר החשיך סביבה, אך הלוח החדש זהר באור מנורת השולחן. לב פועם של חקירה. לא עוד ממצאים. אנשים.
—
חלק 2 - בית עץ התות
הפגישה התקיימה בפינה שקטה של פארק וושינגטון סקוור. מזג האוויר לא התאים לעונה – מרץ בניו יורק היה אמור להיות אפור, אך דווקא הבוקר השמש פרצה בין העננים, חמה מדי למקטורן שעטף את כתפיה של סאם. היא הורידה אותו, קיפלה בזהירות, והניחה ליד הספסל.
מרינה כבר ישבה שם. שיער כהה, אוזניות תלוייות לצווארה, מבט בוחן על העולם. כאילו חיפשה מישהו שצופה בה – או יותר גרוע, מישהו שנשכח לצפות בו.
“בואי נגיד את זה ישר״ אמרה מרינה, בלי שלום, בלי הקדמות. “אני לא באה איתך לסין.”
סאם התיישבה בשקט. “ידעתי שתתחילי בזה.”
“רק שלא יהיה ספק. לא נוכל לעשות שם כלום. אין לי שם קשרים. אין גישה. ואם משהו משתבש – אף אחד לא יבוא לחלץ אותך.”
“אני לא ביקשתי שתחלצי אותי.”
מרינה נשענה לאחור. “ברור. את כבר לא אותה סאם.”.

היא סיימה לדבר וסאם רק ישבה מולה בשתיקה כבדה. כאילו מבינה שהמשפט האחרון של מרינה היה הדרך שלה להגיד שהיא כבר החליטה להישאר, גם אם סאם תמשיך מפה לבד .
ואז סאם שלפה את הטלפון.
“תסתכלי שוב על התמונה הזו״ היא אמרה, מגוללת אל הצילום שצילמה בדירה של מאיה. המזוודה. הפינה של החדר. המסדרון שהוביל למטבח. “אני הרגשתי שפספסתי משהו. משהו קטן.”
מרינה לקחה את הטלפון, הגדילה את האזור הפינתי של התמונה, סובבה את הראש קלות. “מה זה?” היא הצביעה. בפינה השמאלית התחתונה, על הרצפה ליד שקע חשמל, נחה שקית קטנה – עם לוגו ירקרק.
“‘בית עץ התה’״ קראה סאם בקול.
“חנות טבע?” שאלה מרינה.
“חשבתי על זה. אבל חיפשתי את השם הזה – יש עשרות מקומות שנקראים ככה. חנות תה בהונג קונג...” "אולי בייג'ינג," אמרה מרינה. "אולי כנס חובבי תותים בבייג'ינג?" היא השתתקה לרגע, ואז הוסיפה בלחישה: "כל העניין הזה עם בסין... זה רק מגביר את תחושת הבטן שלי שמשהו לא בסדר."
השתיים החליפו מבטים.
“את חושבת שזה קשור?” שאלה מרינה.
“אני לא יודעת״ ענתה סאם. “וזה העניין. הכול רמזים… אבל שום דבר לא מובהק. אין שום דבר שאפשר להיאחז בו.”
מרינה החזירה לה את הטלפון. השמש חממה את פניהן, ליטפה אותן באור רך שנפל בדיוק על קו הלחיים. הקרניים פגעו בספסל, כאילו גם היא - השמש - החליטה להקשיב, להצטרף, להיות נוכחת ברגע שבו שתיהן ניסו לפענח אמת שהתחמקה מהן.
“אולי הוא רק... קונה תה.” גיחחה מרינה.
“והמזוודה?” סאם לא ויתרה.
“אז אולי הוא פשוט...עוזב את הבית. או מתחיל משהו חדש. לא הכול קונספירציה.”
“אבל כשהכול נראה רגיל מדי, זה בעצם לא רגיל״ סאם אמרה בשקט.
כמה רגעים עברו בשתיקה. סנונית חלפה מעל ראשיהן.
“אז מה עכשיו?” שאלה מרינה. “מה את מתכננת?”
סאם נעצה מבט בנעליים שלה. עקב סדוק באחת מהן. כאילו לא החליפה נעליים מאז החפירה בגובקלי טפה.
“אני חייבת לדעת לאן הוא נוסע אחרי בייג’ינג. אין דרך אחרת.”
“אז תשאלי אותו.”
“והוא ישקר.”
“אז תשאלי את מאיה.”
“כבר הייתי אצלה שלוש פעמים השבוע. זה יהיה מוזר מידי. בוטה.”
מרינה שתקה. היא ידעה שסאם צודקת.
“אז מה את אומרת?” היא שאלה לבסוף.
סאם הרימה אליה את עיניה. הן היו כהות, ממוקדות, כמעט שקטות מדי.
“יש לי רעיון״ היא אמרה. “אולי לא הכי חוקי. אבל אם הוא הסתיר משהו — זה לא יהיה אצלו בבית. זה יהיה במקום שבו הוא מרגיש בטוח.”
“האוניברסיטה.”
“המשרד שלו. בלילה. בזמן שאין אף אחד.”
מרינה נעצה בה מבט, כאילו מחכה להבין אם סאם באמת מתכוונת לזה.
“אני לא שואלת אם תבואי איתי״ הקדימה סאם ואמרה. “אני רק שואלת אם תעזרי לי לתכנן.”
מרינה נשפה נשיפה ארוכה. היא קמה מהספסל. הביטה סביב. ואז חייכה – חצי חיוך, חצי אזהרה.
“את יודעת שזה לא ייגמר שם, נכון?”
סאם הנהנה.
השמש נטתה מערבה, אך האוויר נותר בהיר. במרחק נשמע צלצול של אופניים, ולרגע נדמה היה שהעולם כולו עצר כדי לשמוע את ההחלטה הזאת.
מרינה הושיטה את ידה. “טוב. אז  פורצים למשרד.”
ידה נשארה תלויה לרגע, כאילו גם היא לא בטוחה אם זה שותפות או פרידה.




פרק 37 - קו אדום 


חלק ראשון: "קו אדום"
שעת ערב. אור ניאון חלש מרצד על מגרש אספלט סדוק מאחורי בניין ישן בקמפוס של אוניברסיטת ניו יורק. הרוח נושפת בין הקירות, נושאת עמה ריח מתכתי של גשם ישן. סאם עומדת לבדה בפינה, עיניה סורקות את הצללים. כל רעש קל גורם לה לזקוף אוזניים. צעדים? או סתם עלים נגררים?
היא מרגישה את השאלה חוזרת אליה שוב ושוב, צורבת לה בין הצלעות: "אני באמת עושה את זה? לפרוץ למשרד של האיש שהיא כמעט בטחה בו?"
זו לא עוד פעולה חקירתית. זו לא מטאפורה. זו חציית קו. פיזית. מוסרית. אמיתית. לא ברמה התיאורטית – אלא כזו שיכולה לרסק אמון, למחוק מערכת יחסים, לפגוע באדם שאולי לא עשה דבר רע.
היא זוכרת שיחות עם אליוט, רגעים קטנים של הבנה הדדית, אמירות חצי מרומזות על ידע שצריך להגן עליו – לא לחשוף אותו. אולי הוא שתק כדי לשמור עליה. אולי הוא באמת רצה להגן, לא להסתיר.
אבל אז היא נזכרת במזוודה. בתמונה. בפליטת הפה במסיבה. אולי הוא שותק, אבל זה לא בגלל דאגה, אלא כי הוא יודע.
האם היא מוכנה להפוך למי שפולשת למרחב של מי שראה בה בת ברית? או שאולי – דווקא חוסר הפעולה, ההבלגה, הוא הבגידה האמיתית?
היא בולעת רוק, ונושמת עמוק. אולי אליוט פשוט ניסה להגן עליה. ואולי... הוא משקר. כמו כולם.
היא לא מספיקה להחליט מה היא מאמינה, כשהיא שומעת קול מוכר.
"שיניתי את דעתי. אני באה פנימה." מרינה מופיעה מהחושך. לבושה פשוט: ג'ינס כהה, חולצת כותנה כהה ופנס כיס קטן.
סאם ממצמצת. "חשבתי שוויתרת."
"גם אני, אבל אז חשבתי מה יקרה אם תיתפסי לבד. זה ייראה רע יותר."
ללא מילים הן החלו להתקדם לכיוון מבנה האוניברסיטה. נעות יחד, כמו צל כפול.
הכניסה לאוניברסיטה לא דורשת פריצה. סאם שולפת תג מגנטי ישן. היא עדיין רשומה כחוקרת. הדלת נפתחת בלחיצה שקטה.
בפנים – לובי ריק, מסדרונות אפלים. רק רחש קל של מערכת מיזוג. המצלמות קבועות. לא נעות. כמו עיניים רדומות.
"בטוחה שזה לא נרשם איפשהו?" שואלת מרינה בלחש.
"בטח שזה נרשם״ לוחשת סאם. "אבל זה בסדר. אני עובדת כאן."
הן עולות במדרגות. הקומה של מחלקת ההיסטוריה. שעת לילה. כל הדלתות סגורות. עץ כהה, ידיות ברונזה.
הן נעצרות מול הדלת של אליוט. סאם מקישה שלוש פעמים. אין תשובה. מרינה מרימה גבה, שולפת סיכה מהכיס. "מבוא לקרימינולוגיה 101."
הדלת נפתחת.
פנים המשרד שקט. חלל מרובע, נקי מדי. שולחן עץ, מדפים מסודרים, תיק צד בצבע אפור מונח על הכיסא.
סאם מתקדמת בזהירות. היא ניגשת למגירה הראשונה. נעולה.
מרינה בינתיים מדפדפת בין הספרים על המדף. מחפשת סימניות, פתקים.
המחשב הנייח. נעול בסיסמה.
על שולחן העבודה מונחת מחברת סגורה בגומייה. סאם מתקרבת אליה, אך נעצרת. משהו לא נכון. כמו בימת תיאטרון שהוכנה מראש.
"אולי אין כלום״ לוחשת מרינה. "אולי זה רק בראש שלך."
סאם לא עונה. היא מביטה סביב. כל הפרטים נכונים מדי. מדויקים מדי. כאילו מישהו מחק את האיש שהיה פה והשאיר רק את הקליפה.
ואז, היא מסתובבת.
מאחוריה, סמוך לחלון, לוח שעם ישן. כמעט נסתר.
עליו – פתק אחד בלבד.
היא ניגשת. העיניים שלה מתמקדות.
במרכז הפתק – הסמל העתיק: שני קווים המתעקלים ומתכנסים לנקודה אחת.
ומתחת, בכתב יד דק בלטינית:
"Duo viæ – unum destinatum."
שתי דרכים – יעד אחד.
היא בולעת רוק. מביטה שוב בלוח, ואז במחברת. מבטה נמשך חזרה אל הסמל. היא שולפת את הטלפון, מצלמת. ניגשת אל מרינה ולוחשת: "מצאנו משהו."
"זהו זה! זו ההוכחה שאני צודקת שהוא מעורב בזה!!" סאם לוחשת, ומסתובבת בחדות.
היא מתחילה לפתוח קלסרים בזה אחר זה, בלי עדינות, בלי שיטה. כל מה שלא רלוונטי – עף לרצפה. ניירות, דפים, פתקים. היא קורעת גומיות, מפזרת תוכן של מגירות, שולפת ספרים ומנפצת את הסדר שהם הוצבו בו בקפדנות. זה לא חיפוש – זו סערה.
"אם הוא הסתיר משהו – זה כאן. זה חייב להיות כאן."
מרינה עומדת מאחור, קפואה. פיה מעט פתוח, עיניה לא מאמינות למראה.
"סאם... תפסיקי... זה יותר מדי״ היא אומרת בקול חנוק. "תפסיקי. יגלו אותנו."
סאם לא עונה. היא לוקחת קלסר נוסף וזורקת אותו על השולחן.
"לא מעניין אותי. אני לא יוצאת מכאן בידיים ריקות."
המסדרון שותק.
אבל הרעש לא.
הרעש שסאם עשתה – קלסרים שנופלים, מגירות נטרקות, ניירות שמתעופפים באוויר – הדהד במסדרון השקט כמו תוף מלחמה עמום.
ואז — דממה חדה.
 דממה שמושכת את האוויר מהחדר כמו ואקום.
מרינה מרימה אצבע לשפתיים. שתיהן קופאות.
 ואז — קול.
 חריקה איטית.
 צעדים גרורים.
פנס יד רעוע צייר על הרצפה עיגול רועד.
אור צהבהב החל לחלחל מתחת לדלת,
נקודה צהובה שהתפשטה על רצפת האפוקסי החדשה במסדרון.
משהו נע באפלה.
הוא מתקרב.
סאם ומרינה מחליקות מטה, גופן מצטנף בין השולחן לכיסאות.
הצל מתקרב.
 נעצר.
 ולרגע — הזמן קופא.
ג'ו.
 שומר הלילה הזקן של האוניברסיטה.
 זקן, כפוף, לבוש כמו מתוך סרט שחור־לבן. הפנס שלו רועד קלות בידו.
 הוא נשען על המשקוף, מצמצם עיניים, מביט פנימה — ולא רואה דבר.
 נאנח. מגרד את אפו. מסתובב.
צעד אחד.  ואז — שניים.  הוא מתרחק.
הן ניצלו.
ואז —
טק.
צליל מתכתי קר חותך את הדממה.
משהו התגלגל על הרצפה.
הארטיפקט.
הוא נשמט מכיסה של סאם והכה ברצפת האפוקסי. הצליל – מתכתי, חלול ומהדהד. כמו פעמון שנשמע במערה ריקה.
האור חוזר מיד.
 הפנס חוזר לאחור — חד, חוקר.
"מה זה היה?"
 הקול של ג'ו סדוק כמו עץ ישן.
הדלת נפתחת.
"גבירתי " הוא פונה לכיוון סאם ומרינה.
אבל סאם כבר בתנועה.
אינסטינקט.
היא מזנקת קדימה, דוחפת אותו בכל כוחה.
ג'ו נופל לאחור, מופתע, ידיו אוחזות באוויר.
 הפנס מחליק מידו, מתרסק ומתגלגל במסדרון כמו סימן קריאה אחרון.
"רוצי!" היא לוחשת למרינה.
והן פורצות החוצה בריצה – לאורך המסדרון, אל המדרגות. צעדים הדוקים, נשימות כבדות. כל הקומה מתעוררת בבת אחת.
סאם יודעת – אין דרך חזרה עכשיו.
"מה עשית, סאם?" מרינה לוחשת מאחוריה. "מה עשית?"
סאם נעצרת לרגע במדרגות, מתנשפת. עיניה מתערפלות. היא לא מאמינה. לא מאמינה שהיא עשתה את זה.
היא דחפה אדם. שומר זקן. מישהו שלא היווה איום.
"אני... אני לא יודעת״ היא ממלמלת. "הוא... הוא עמד שם. הוא עמד שם ואני—"
"את מבינה מה עשית?" מרינה קוטעת אותה. "את דחפת אותו. את הפלת אותו. את יודעת מה היה קורה אם הוא היה נשבר? אם היה מת?"
סאם לא עונה. היא רק ממשיכה לרוץ.
במדרגות, ידה רועדת. הטלפון נופל מהכיס.
היא מרימה אותו בבהלה, מביטה במסך כאילו מחפשת פקודה שתציל אותה.
"לא ככה. זה היה אמור לקרות ככה" היא לוחשת.
היא פותחת את רשימת אנשי הקשר. אצבעה נוגעת בשם שמעולם לא תכננה לחזור אליו.
מרינה עוצרת. מביטה בה. "סאם? מה את עושה?"
אבל סאם כבר התחילה לחייג.
"סאם, אל תעשי את זה״ מרינה נושפת, מתקרבת אליה. "אני אומרת לך – אל תעשי את זה. תעצרי."
סאם לא עוצרת. היא מצמידה את הטלפון לאוזן.
צלצול.
 עוד אחד.
"סאם ווינסטון״
 הקול של ניקולאי נשמע כמו תמיד – שקט מדי.
 "ידעתי שתתקשרי."
היא בולעת רוק. נשימותיה קצובות, היא עוד שומעת את הד ליבה במעלה המדרגות.
"אני צריכה שת—"
"שתעקוב אחרי אליוט״ הוא קוטע אותה.
היא קופאת. איך לעזאזל הוא יודע?
"כן״ היא עונה. "אני צריכה לדעת לאן הוא נוסע."
"אני לא יכול לזוז בחופשיות״ הוא משיב מיד. "יש אנשים שמחפשים אותי. אם אני עוזר לך – את בפנים. לא חצי. לא 'נעדכן כשנוכל'. שותפה."
היא מהססת לשנייה בלבד. ואז משקרת:
 "אני בפנים."
"מעולה״ הוא עונה. "את שומעת את עצמך עכשיו?"
הוא מנתק.
וסאם, עדיין עם הטלפון ביד, רק אז מבחינה: מרינה נעצרה שני מדרגות מאחוריה, עיניה דומעות, לוחשת:
 "מה עשית?"
והן ממשיכות לרוץ.
—
חלק שני - שותפים לפשע

סאם מביטה במסך הכהה של הטלפון, לוחצת שפתיים. היא מרגישה את מרינה נועצת בה מבט מהצד, אבל היא לא פונה אליה.

זו לא הייתה עוד שיחה. זו הייתה עסקה עם השטן – והשטן יודע את זה.
"מה זה היה עכשיו?" מרינה שואלת, נשענת על קיר בטון חשוף, הפנים שלה חיוורות מתשישות – או מההלם.
"טלפון״ סאם עונה ביובש.
"את באמת ביקשת את זה עכשיו? ועוד מניקולאי?"
סאם לא מהססת. עיניה נעוצות במרינה, הקול שלה חד. "כן. אני חייבת לדעת. לא משנה מה המחיר."
מרינה שותקת רגע. ואז לוחשת: "את משתגעת. זה מה שקורה. את מדברת עם האיש שאיים עלייך, שהצמיד אותך לקיר בפריז."

סאם מסתובבת אליה. "אני לא משתגעת. אני מתעוררת."
"מתעוררת?" מרינה כמעט צוחקת. "את דחפת שומר זקן. סיכנת את עצמך, אותי. עכשיו את משתפת פעולה עם רוצח. מי את, סאם?"

"מעולם לא הייתי יותר בשליטה בחיים שלי מאשר עכשיו." סאם נעמדת מולה, העיניים שלה מבריקות. "הכול הרבה יותר חד. ברור."

מרינה מביטה בה, שפתיה נלחצות זו לזו. ואז, ברכות שהיא שומרת לרגעים נדירים בלבד: "אני כבר לא יודעת מי את."

שתיקה. הרוח נושבת, נושאת איתה שקית פלסטיק ריקה שצורחת רגע באוויר.

"אני לא ממשיכה איתך״ מרינה אומרת. "לא הפעם. זה עבר את הגבול שלי. גם את האינטלקטואלי, וגם את המוסרי."

סאם לא מגיבה. היא בולעת רוק, מביטה הצידה.
מרינה צעדה צעד אחד לאחור. ואז הוסיפה בלחש:

"אני לא ממשיכה לחקור איתך – אבל זה לא אומר שאת לא יכולה לסמוך עליי."
היא עצרה, ואז הוסיפה:
"אם תצטרכי אותי – באמת – תדעי איפה למצוא אותי. רק אל תמותי לפני זה."
—
דפיקות על הדלת. שלוש מהירות, מדויקות.
סאם ניגשת, בלי לשאול מי זה. היא כבר יודעת.
ניקולאי עומד שם, לבוש בג'קט כהה שנראה רגיל מדי. רק העיניים שלו מסגירות: הוא לא כאן לשיחת חולין.

"תיכנס״ היא לוחשת. אבל הוא לא זז.
"עדיף שלא״ הוא אומר. "אור יום. שכנים סקרנים."

הוא שולף פתק מקופל מהכיס הפנימי של הז’קט, נייר דק, כמעט שקוף.
"אל תצלמי. אל תשכפלי. תסתכלי – ותשרפי."

סאם לוקחת את הפתק. המילים קצרות, חצובות בכתב יד בעט כחול:

Latitude: 28.8238808
Longitude: 88.5700739
Date: six days from now
Time: 15:45

"מה זה?"

"הוא יהיה שם״ ניקולאי אומר. "במקום הזה. בתאריך הזה. אני לא יודע למה. או עם מי. אבל זה אמיתי."

היא ממצמצת. "איך אתה יודע?"

"אל תשכחי עם מי את מדברת."
הוא חצי מחייך, ואז עיניו מצטמצמות. "אנחנו שותפים עכשיו, סאם. אל תעשי לי תרגילים."
היא מקפלת את הפתק באטיות, כאילו מחזיקה פיסת ראיה מרשיעה.
"אני אגיע״ היא אומרת.
"אני יודע״ הוא עונה, וכבר נעלם מעבר לפינה.
היא סוגרת את הדלת.

השלב הבא התחיל.


חלק שלישי: מעבר לקו

הדירה דממה. סאם הניחה את התיק על השולחן, שלפה את הפתק מניקולאי והניחה אותו לצידה. היא הדליקה את הטאבלט. מסך כחול, סמל Wi-Fi מהבהב. כמה שניות אחר כך – חיבור.
היא הקלידה את הקואורדינטות.

המסך הציג מפה לוויינית, קווי גובה, מרחבים לבנים־כחולים של הרים קפואים. ואז – נקודה ירוקה.
עץ-התות.
"מה לעזאזל..." היא לוחשת.

כפר קטן, בלב מחוז שיגצה בטיבט. שום דבר לא מופיע עליו בגוגל. לא מלונות, לא דרכים. רק תצלום אחד, עמום, עם תיאור: “Qiusang cun. Remote region. Access restricted.”

היא זזה לאחור, מציצה בפתק שוב. שישה ימים.
פותחת מפה נוספת, מוודאת מסלול טיסה אפשרי. ניו יורק – בייג'ינג – לסה.
הדרך ברורה. המטרה ברורה.
ומה שעוד ברור לה פתאום?
היא לא יכולה לעשות את זה לבד.
לא באמת.

הטלפון ביד שלה רעד רק פעם אחת כשהקישה על המספר.

מרינה ענתה אחרי שני צלצולים. "שלום?"
סאם שתקה רגע, ואז אמרה בשקט: "אני יודעת שלא תבואי איתי. אני לא מבקשת את זה."
מרינה שותקת.
"אבל אני גם לא מתביישת יותר לבקש עזרה."
נשימה נשמעת מעבר לקו.
"כל דבר״ סאם מוסיפה. "מה שתוכלי. תעשי מה שאת יכולה."
"לאן את נוסעת?"
"טיבט."
"את... מה?"
"אני לא מתכוונת להסתיר את זה ממך. אם יקרה לי משהו – את תהיי היחידה שתדע איפה אני."
מרינה לוקחת זמן. ואז עונה: "איפה את?"
"בבית."
"תשארי שם. אני מגיעה."

כעבור קצת פחות משעה, דלת הדירה נפתחה.

מרינה עמדה שם, לבושה במעיל שחור, שיער אסוף בקפידה, כאילו יצאה מאיזה כנס בינלאומי – אבל העיניים שלה היו עייפות.
ביד אחת היא החזיקה מעטפה.
"יש בפנים כרטיס טיסה ללסה. קונקשן דרך סין."
 סאם לקחה את המעטפה בלי לומר מילה.
מרינה שלפה קופסה שטוחה, עטופה בסרט דק.
 "זה בשבילך , Diamox" אמרה, והניחה אותה על השולחן בין שתיהן. "תתחילי לקחת את זה כשאת נוחתת, זה יעזור לך עם הגובה."
לפני שסאם הספיקה להודות, מרינה כבר שלפה מכשיר כסוף, קטן. "טלפון לווייני. סוללה מנותקת. תשאירי אותו כבוי."

היא פתחה את הפה כדי להגיד משהו – ועצרה את עצמה.
אבל מרינה קטעה אותה "אל תודי לי. פשוט תעדכני. ואם יקרה לך משהו…" היא נשענה לאחור. "אני היחידה שאדע איפה לחפש אותך."
השתיים עמדו שם רגע בדממה.

מרינה חייכה חיוך חיוור. "את יודעת שתמיד היית עקשנית בלתי נסבלת, כן?"
"ואת תמיד היית האיטלקייה עם המצפון״ סאם ענתה.

המעטפה הכבידה ביד. לא בגלל המשקל – אלא בגלל מה שהיא סימלה: עכשיו, היא באמת לבד.
חלק 4 - קריאה אחרונה לבייגינג
שדה התעופה JFK. השעה שלוש ורבע בבוקר. האורות לבנים וקרים, הרצפה מבריקה, ודיילות מתחלפות בין שערים.

סאם עומדת לבד ליד שער B11. הפספורט שלה פתוח על דף הכניסה לסין.
עוד חמש דקות עליה למטוס.

היא שומעת את קולו לפני שהיא רואה אותו.
"את באמת חשבת שתיסעי לשם לבד?"
ניקולאי.
הוא ניגש אליה, לבוש כאחד הנוסעים, תיקים על הגב.
 הוא שולף קופסה שטוחה, עטופה בנייר ישן.
"מה זה?" היא שואלת.
"מפת הכוכבים״ הוא ענה.
סאם לקחה את הקופסה בשקט. אצבעותיה נכרכו סביבה כאילו פחדה שתיעלם שוב, כמו אז – במוזיאון בפריז, כשעוד לפני שהספיקה להביט בה באמת, היא כבר הייתה בדרכה החוצה – רצה על רצפת שיש, עם הדם בראש והסמל בלב.
היא הסירה את העטיפה באצבעות זהירות, כאילו פחדה לפצוע אותה.
מול עיניה נחשפה לוחית ברונזה דקה, מרובעת – בערך בגודל של ספר כריכה קשה. פני השטח מחורצים בעבודת רקוע עדינה: קווים גיאומטריים, עיגולים מתנגשים, תריסר קבוצות כוכבים חרוטות באותיות בשפה שסאם לא הצליחה לזהות, וסמלים שהיא לא ראתה קודם – או שלא הספיקה לשים לב אליהם.
בפינה הימנית, מתחת לשכבת פטינה ירקרקה, שוב הופיע הסמל: שני קווים מתעקלים ומתכנסים לנקודה אחת.
היא משתהה רגע. שואפת עמוק. הפעם – אין צרחות. אין מרדף. רק היא והמפה.
"חשבתי שלא אראה אותה שוב״ היא אמרה.
ניקולאי הנהן קלות. קולו שקט מהרגיל.
"חשבתי... שזה אולי יחזיר לך קצת מהאמון בי."
היא הרימה אליו מבט, עיניה קפואות.
"להחזיר?" קולה היה חד. "מעולם לא היה לי אמון בך." ואז, בלי להוסיף מילה, היא הסתובבה לעבר השער.
הכרוז קורא לנוסעים לעלות.
 "אנחנו שותפים עכשיו, סאם״ הוא קרא לעברה "אמרתי לך."
היא לא ענתה. רק פנתה אל עבר שער העלייה למטוס.
בצעדים שקטים, היא התקדמה.
 הגיעה לשער, הצמידה את הכרטיס – אבל לא נכנסה מיד.
אצבעותיה התחפרו בכיס מעילה, נוגעות שוב בקופסה שניקולאי נתן לה.
 היא שלפה אותה במהירות, סובבה בתנועה אחת.
ובתחתית – פתק צהוב, דהוי, מודבק בזהירות.
 שתי מילים בכתב יד דק:
"הם יודעים שאת באה."






פרק 38 – טיבט 


חלק ראשון: המתנה בצלו של הדרקון
סאם לא עצמה עין. הטיסה הלילית הבלתי פוסקת מניו יורק הורידה אותה אל הנוף העצום והזר של נמל התעופה הבינלאומי של בייג'ינג, אך התשישות היתה רחש רחוק מתחת לזרם של משהו דחוף בהרבה. היא אחזה בחוזקה ברצועת תיק הגב שלה, משקל מפת הכוכבים והארטיפקט הפכו למעין לחץ מוכר על עמוד השדרה שלה. הם כבר לא היו סתם חפצים; הם הרגישו כמו חוטי חשמל חשופים, רוחשים סודות וסכנה פוטנציאלית.
היא היתה שונה עכשיו, רחוקה מאוד מהחוקרת המדוקדקת והזהירה שחקרה מגילות פפירוס עתיקות באולמות השקטים של ספריית בובסט. העימות עם האקדמיה, האזהרות המסתוריות, המסע המסוכן לדלפי והגילוי ברודוס חישלו בה נחישות חדשה, פלדתית, שהאפילה על החרדות הישנות. 

שדה התעופה גאה באנרגיה חסרת מנוח. הכרזות בקולניות במנדרינית, המולה מלודית אך בלתי מובנת שטפה את המוני הנוסעים הממהרים דרך הטרמינל. מזוודות נתקלו ברגליה, האוויר סמיך בניחוחות מעורבים של אוכל לא מוכר והמון אדם ממהר. סאם ניווטה בין ההמונים, תחושת ניכור השתלטה עליה. הכל הרגיש זר - השילוט, הארכיטקטורה, קצב החיים עצמו. זה היה ניגוד בולט לכאוס המוכר של נמל התעופה קנדי, תזכורת למרחק העצום שהיא עברה, הן מבחינה גיאוגרפית והן מבחינת השינוי הפנימי שלה.
היא מצאה את השער שלה והתיישבה על כיסא פלסטיק לא נוח, מבטה סורק את אזור ההמתנה. איש עסקים בחליפה חדה דיבר בהתלהבות לטלפון שלו, קולו פרץ במילים קצובות. משפחה עם ילדים קטנים נאבקה עם מטען עמוס מדי, קולותיהם הדהדו בחלל העצום. שום דבר לא נראה חריג, אך עקצוץ של אי נוחות ריקד בעורפה של סאם.
היא שינתה בעדינות את תנוחתה, מפנה את גופה כדי להתבונן בזרימת האנשים. האם האיש במעיל הגשם הביט בה פעמיים? או שמא זו רק הערנות המוגברת שלה, הפרנויה המושרשת משבועות של הקדמת - או אולי פיגור - אויבים נסתרים? היא לגמה מבקבוק מים פושרים, אצבעותיה משחזרות את מתאר מפת הכוכבים דרך בד תיקה.
אישה צעירה עם תווי פנים מרשימים עצרה לידה, נראתה שקועה בטלפון שלה. אך כשפנתה, עיניה הבזיקו לעבר סאם לרגע חולף, מבט שסאם לא הצליחה לפענח לפני שהאישה המשיכה הלאה. סתם מבט בשדה תעופה הומה? או משהו נוסף?
מחשבותיה של סאם נדדו לשיחה המקוטעת עם ניקולאי והאזהרה שלו ״את לא בטוחה״ נקטעו על ידי ההכרזה על העלייה למטוס ללסה שהדהדה ברחבי הטרמינל. סאם קמה, שריריה מתוחים, קשר של ציפייה וחשש בבטנה. היא הצטרפה לתור, עיניה סורקות את הפנים סביבה בפעם האחרונה.
ואז היא ראתה אותו.
נשען על עמוד ליד שער העלייה למטוס, נראה כאילו הוא שקוע בעיתון. אבל היא ידעה מיד. זה היה אותו אדם שראתה לפני שנה בניו יורק. המבט שלו. התחושה ההיא שחדרה לה לעור. היא לא הייתה טעות.
פנים משולי הזיכרון, מרצדות במקומות הכי פחות צפויים. בשדה תעופה. באוטובוס. בצללית של מישהו ברחוב בפריז. אבל עכשיו הן היו ברורות. חדות. מוכרות מדי.
לפני שהספיקה למקם אותו, עיניו הבזיקו מעלה מהעיתון, נפגשו בשלה באינטנסיביות מטרידה. הבזק של הכרה – או שמא משהו קר יותר, טורפני יותר? הוא התיישר, קיפל את העיתון באיטיות מכוונת והחל להתקדם לעברה, מבטו לא עוזב את שלה.
רק אז — זה נחת עליה. היא זיהתה אותו. זה היה האיש שעקב אחריה בניו יורק. אותו מבט בוער. אותה תחושת סכנה חמקמקה, שמקפיאה את הדם עוד לפני שהמוח מבין למה.
נשימתה של סאם נעתקה בגרונה. כל הרעש של שדה התעופה התעמעם בבת אחת, כאילו מישהו משך את השקט החוצה מתוך גופה.
לפני שהספיק לומר מילה, הכריזה נשמעה. העלייה למטוס החלה. סאם הסתובבה, פסעה לתוך השרוול המתכתי – ולרגע לא העזה להביט לאחור.

חלק שני: לסה
״ברוכה השבה״ אמר הנזיר הזקן כאילו ציפה לה.
סאם נעצרה. עיניה ננעצו בו בפליאה, מנסה להבין אם מדובר בברכה מקומית לתיירים או במחווה אישית שנאמרה במיוחד עבורה.  לא הכירה את האיש, גם לא את קולו. מבעד למבטו ניבטה חוכמה ישנה, כמו ספר עתיק.
לפני שהספיקה להגיב, הוא שלף סרט בד אדום. פשוט, ודהוי,  וקשר אותו סביב פרק ידה. קשר כפול, לא הדוק מדי.
כשהיא הסתובבה להמשיך בדרכה, הוא טבל שתי אצבעות בקערית מתכת קטנה, נגע במצחה ומלמל בקול נמוך, כמעט בלתי נשמע. המים היו קרים. מזוקקים.
הדלת האוטומטית של הטרמינל נפתחה כמו שער לעולם אחר. אור שחדר פנימה לא היה אור רגיל.
זו לא חמימות אלא בהירות. לא סינוור, הארה.
סאם פסעה החוצה, שמיים עצומים נפרשו מעליה, כחול נטול עננים, קרוב ורחוק בו־זמנית.
לפניה מישור פתוח, שדות בגוון צהוב־אפור, שבילים נרמסים באבק שקט, כביש אספלט שנמתח לאורך קו־אופק שקשה להבחין בו.
הרים זקופים הקיפו את האזור, כאילו התכנסו סביבו בתנועת סגירה. לא מחבקים, לא מאיימים, אלא נוכחים.

רוח חצתה את הפתח ונגעה בלחיים שלה — יבשה, צלולה, נושאת איתה ריח של אבן עתיקה ופלגי מים צעירים .
בין שני עמודים, מעל גדר נמוכה, נמתחו חוטים ועליהם דגלי תפילה.
הם לא רק התנדנדו, הם רפרפו, כאילו ניסו לזכור משהו.
סאם עמדה רגע בלי לזוז. העיניים שלה סרקו את הנוף. הגוף שלה ידע שהיא במקום חדש.
הנשימה נקטעה, לא מכאב, אלא ממאמץ.
משהו באוויר הדליל של המקום הזה חייב אותך להסכים להיות כאן.
לאחר כשעה וחצי נסיעה, בין נהרות קפואים, דגלים צבעוניים וסלעים שקטים היא מגיעה לעיר. לסה. בירת טיבט. גובה: 3,656 מטר. מרגע שהיא יוצאת מהמונית, הכול מרגיש אחר: הצבעים חדים יותר. הרוח איטית יותר. והזמן… כאילו נמתח, כמו חוט מתוח לקראת קריעה.
היא מתאכסנת בגסטהאוס קטן בקרבת השוק המרכזי. ארבעה ימים יש לה – ארבעה ימים עד שאליוט יופיע.
ביום הראשון היא יוצאת עטופה במעיל עבה, מצלמה תלויה לצווארה. לא כדי לצלם – אלא כדי להיראות תיירת. היא צועדת לכיוון כיכר Barkhor – הלב הפועם של העיר. המולת רוכלים, ריח קטורת, נזירים בגלימות בורדו, תיירים סינים חמושים בסלפי סטיק. היא מתבוננת בכולם, אך עיניה מחפשות רק דבר אחד: תנועה חריגה. מבט שמרגיש מוכר מדי.
*** לעבות ***
בהמשך היום היא עולה ברגל לארמון פוטאלה. המבנה הלבן־זהוב שצופה על העיר כולו – נדמה לה כמו מבצר של זיכרונות אבודים. היא נעצרת על אחת המרפסות העליונות. מתחתיה – אגם קטן, עצים בזהב של סתיו, והשמש מתעקשת להאיר – למרות הדממה.
היא מדמיינת את אליוט עומד כאן לפניה. מה הוא מחפש כאן? מה הוא מקווה למצוא?
בערב השני, היא יושבת בחדר הגסטהאוס, שוקלת אם לסרוק שוב את לוח הרמזים במחשב. במקום זה היא פותחת את הלפטופ, לוחצת על איש הקשר ששמרה עוד מקהיר.
וידאו. סטיוארט.
הוא עונה מיד. "את נראית מותשת."
"אני בלאסה," היא אומרת.
הוא מרכין ראש. "טיבט?"
"כן."
"ידעתי שתגיעי לשם בסוף."
היא לא שואלת איך. במקום זה היא לוחשת, "זה מרגיש שונה כאן."
"כי זה באמת שונה." קולו נעשה נמוך יותר. "במונחים של זמן, את עומדת על קצה קרחון. כל מה שראית עד עכשיו – גובקלי, קרהן טפה – אלה כמו אדוות ראשונות של גל, מתפשטות ממרכז עתיק בהרבה. בכל שמתרחקים, התנועה נחלשת״
"עד כדי כך?"
הוא מהנהן. "לסה היא מהוותיקות שבוותיקות. לא ערש הציוויליזציה – אלא קברה. יש כאן רמזים לזיכרון שנשכח לפני שהאנושות ידעה לכתוב. לפני שהמציאה חקלאות. לפני שהיא ידעה שהיא קיימת."
סאם שותקת.
"אלה לא רק טביעות הידיים על קירות מערה" הוא ממשיך. "זה תדר. תבנית שחוזרת. כאילו מישהו ניסה לשמור משהו חי – דרך הזמן."
"ואז שכח."
"או הושכח." הוא עוצר. "וזה מה שמפחיד."
היא מביטה במסך. "אתה מדבר על זיכרון. אבל אין זיכרון בלי מישהו שיזכור."
"נכון. לכן את שם."
המסך משחיר לרגע. כשהתמונה חוזרת, עיניו של סטיוארט נראות עייפות, אבל יציבות.
"אם תראי משהו שאת לא מבינה – תכתבי אותו. לפעמים, מה שלא מובן עכשיו… הוא הבסיס להבנה אחר כך."
בערב הרביעי, כשאורות העיר מהבהבים כמו כוורת מרוחקת, היא עולה על אוטובוס ישן לעיירה – נקודה קטנה על המפה ששמה נשמע כמו הד – צ'יוסאנג צון.


חלק שלישי: הדרך לצ'יוסאנג צון
היא יוצאת מלסה לפני עלות השחר. העיר עוד ישנה, חנוקה בענן קטורת מתקדם ונשימות של בודהיסטים סהרוריים. נהג הג’יפ, מקומי בשנות החמישים לחייו, מביט בה דרך המראה ומושך בכתפיו. הוא לא שואל שאלות. היא לא מציעה תשובות.
כביש G307 החל מתעקל בין פסגות צבועות בזהב של בוקר. ככל שהם מתקדמים, העולם נעשה יותר שקט, יותר גבוה. השלטים הסיניים מתמעטים. הדגלים הטיבטיים מתרבים. הנוף עוצר נשימה – לא רק בגלל היופי, אלא גם בגלל הדופק שעולה, והחמצן שמצטמצם.
“עוד תשע שעות,” הוא אומר.
“אני לא ממהרת,” עונה לו סאם.
אבל זה שקר. היא רואה את מפת הכוכבים מבצבצת מתוך תיק הגב שלה, ואת קצה הארטיפקט – ברזל כהה עם סימן של כוכב נופל. היא יודעת שהמרחק לסוף קצר, אבל המפתח נמצא בדרך. הדרך עצמה היא הרמז.
בסביבות שעת צהריים, הם עוצרים ליד מקדש אבן שנשכח מן הזיכרון. השקט מסביבם לא היה דממה של ריק, אלא של נוכחות ויראת קדושה.
במרחק כמה צעדים, עץ תות עתיק מתנשא מעלה, גזעו עבה וסדוק, כאילו צמח מתוך עידן אחר. בין ענפיו קשורים סרטי תפילה דהויים, מתנפנפים ברוח כמו בקשות עתיקות.
סאם מתקרבת בצעדים איטיים. משהו בה מהסס, כאילו היא עומדת לגעת לא בגזע – אלא בזיכרון. היא שולחת יד, נוגעת בעדינות, באצבעות חשופות, כאילו מבקשת רשות. הקליפה קרה ועמוקה, מחוספסת כמו טקסט שלא נכתב במילים.
הצמרת נשלחת מעלה, נושקת לרקיע, לא כתחינה – אלא כהצהרה אילמת.
 משהו בתוכה נרעד – לא פחד, אלא הכרה.
סאם שולפת את הטלפון.
צילום. שליחה לענן מאובטח. מחיקה מיידית מהגלריה.
שלושת הצעדים חוזרים על עצמם כמו נוהל.
אם הם ייקחו לה את הטלפון הם לא ימצאו כלום.

כשהיא חוזרת לג’יפ, הנהג שואל אותה: “ידעת על המקום הזה?”
“לא,” היא אומרת, ואז מוסיפה בלחישה: “אבל מישהו כן.”
*** שש שעות נוספות של נסיעה ***
ככל שהם מתקרבים, הנוף משתנה. ההרים מקבלים צבעים חריגים – אפור, ירוק, אדום חלוד. אבק סלעים עף כמו גשם. הכביש נעלם. הם נוסעים על דרך עפר – קופצנית, רועשת, בולעת אותם לתוך שבר בין ההרים.
הטלפון שלה מאבד קליטה. ה-GPS עוד מספיק להראות את השם – Qiusangcun – נקודה קטנה בלב רכס ההרים. בדיוק במקום של הקואורדינטות שניקולאי שלח לה.
“זה המקום,” אומר הנהג. 
“אתה בטוח?”
“כן, באתי לכאן פעם אחת לפני כמה שנים” הוא משיב. “אבל מאז... אף אחד כמעט לא מגיע לשם. זה מקום ששוכחים או שמנסים לשכוח.”
היא מביטה בו, מנסה לפענח אם הוא מפחד או רק נזהר. היא נזכרת במשפט שניקולאי אמר: “הם ינסו להוביל אותך, ואז לגרום לך להאמין שאת בחרת.” ומה אם מישהו כבר סימן לה את הדרך?
היא מוציאה את הארטיפקט. מניחה אותו על הברך. הוא חם. למה הוא חם?
שעות הצהריים המאוחרות הם מגיעים עם אור אחרון. הכפר Qiusangcun מתגלה כקבוצת בתים אבן לבנים, נטועים בין עצים דלילים שמכים ברוח. דגלי תפילה מרצדים לכל עבר, צבעים טיבטיים נמתחים בין גגות. הזמן כאן לא נע. הוא שוקע.
נהג הג’יפ עוצר לצד מזרקה קטנה, מצביע לעבר פונדק נמוך: “תשני פה. אין מקום אחר.”
היא עוד הביטה לאחור, לעבר הדרך המובילה אל הכפר. לא ראתה אף אחד. אבל משהו לא הרפה ממנה – כאילו מישהו עקב אחריה עד לכאן… וידע שהיא תגיע.
היא נכנסת פנימה. הפונדקנית לא שואלת שאלות. חדר יחיד, שמיכה עבה, תנור קטן. סאם מתיישבת ומרגישה את הרעד בגופה – אבל הוא לא מקור. זה פחד. תחושה שמשהו מחכה לה.
לפני שהיא נרדמת, היא בודקת שוב את הארטיפקט. הוא שוב קר. השמש נעלמה מעבר להרים, וכוכב ראשון מגיח מעל Qiusangcun. סאם מביטה בו ולוחשת לעצמה:
“הוא יגיע מחר.”
חלק רביעי: המפגש עם אליוט
השעון שלה הראה 15:44 כשהרעש הראשון נשמע. עמוק, מחוספס ורועש כמו גרגור של בהמת שטח כבדה. סאם הרימה את מבטה, הרכב של אליוט הופיע מעבר לעיקול, בדיוק בשעה הנקובה. ג'יפ ישן, מאובק, עובר על פני החנות היחידה בכפר ובלם בצרימה. סאם יצאה מהדלת עם שקית קטנה ביד. חיוך מופתע. מדויק. "אליוט?! איזו הפתעה!"
הוא יצא מהרכב. חיוך נמרח על פניו. "סאם?" הוא מצמץ. "מה את עושה כאן?" אבל היא כבר ראתה את זה. את הטיית הראש השברירית, את כפות הידיים שפתאום נכנסות לכיסים.
"אני?" היא צחקה קלות. "סתם... קצת אוויר הרים. ואתה?"
הוא משך בכתפיו. "אני... אותו דבר. מנוחה. ניתוק."
היא הנהנה. ואז השתרר שקט. קצר, אבל דוקר.
סאם נשמה עמוק. "יודע," היא אמרה לבסוף, "מה מצחיק?"
"מה?"
"אתה אומר משהו אחד, אבל שפת הגוף שלך אומרת משהו אחר."
הוא עצר, כמו נדרך. "מה זאת אומרת?"
היא צעדה אליו צעד אחד קרוב יותר. "כששיקרת, נגעת בצוואר שלך. וכשאמרת 'מנוחה', סובבת את כף הרגל החוצה, כאילו אתה מוכן לברוח. אתה דרוך, אליוט. זה לא טיול מנוחה. לא בשבילך."
הוא חייך חיוך עייף, כמעט כאילו נלכד. "מאיפה למדת את זה?״
"זה לא משנה." היא הטתה את הראש. "אתה הולך לפגוש מישהו כאן, נכון?"
הוא שתק. יותר מדי זמן. ואז אמר: "לא." אבל היא כבר לא הקשיבה למילים. היא ראתה את היד שלו נוגעת קלות בקצה השרוול, את הלשון מלקקת שפתיים – מיקרו־סימנים של שקר.
המשחק באמת התחיל.
השקט נמתח ביניהם כמו צל.
אליוט השפיל מבט לרגע, ניער את האבק מהמכנסיים, ואז הרים את עיניו. “את יודעת מה, יש מקום לא רחוק מפה,” אמר בטון שקט מדי. “אתר עתיק. פחות מוכר. גיליתי אותו בביקור קודם.”
סאם לא ענתה מיד. היא הסתכלה עליו – על הדרך שבה הוא עמד, כאילו גופו רצה לזוז, לברוח. העיניים שלו חיפשו משהו באופק. אולי תשובה. אולי תירוץ.
“מה יש שם?” שאלה לבסוף.
“מבנה חצוב. חלק מהכתבים שהצלבתי הזכירו אותו בקשר לאותה מערכת סמלים שחקרת. אולי תמצאי בו משהו שיעניין אותך.”
המילה "אולי" נחתה ביניהם כמו אבן. היא לא קנתה את זה. לא את הקור הרגוע בקולו, לא את הדרך שבה הניח את תיק הגב בדיוק לפני רגליו. אבל משהו בסקרנות שבה דיבר... נשמע אמיתי מדי בשביל שקר מוחלט.
היא פנתה רגע הצדה, אבל היא הרגישה את הדופק מכה בעורפה. האם היא באמת מוכנה ללכת איתו? אם הוא שיקר לה עכשיו, על מה עוד הוא משקר?
סאם שלפה את הטלפון, וכתבה למרינה: פגשתי את אליוט. אני אתעדכן כשנתקדם. היא היססה, ואז הוסיפה: בינתיים הכול בשליטה.
היא הביטה במסך רגע לפני ששלחה. מובן שזו לא הייתה האמת – רק הצהרת כוונות. היא לא סומכת עליו. אבל היא מוכנה לשחק את המשחק.
“אז מה את אומרת?” שאל אליוט כששבה לעמוד מולו.
היא חייכה, אבל בלי להראות שיניים. “אני אומרת ש... אם כבר הגעתי עד לכאן, שווה לבדוק.” הוא הנהן, כבר פונה לכיוון הג'יפ. “נצא עכשיו. נגיע לפני שיחשיך.”
אבל היא כבר ידעה – הם לא יחזרו הלילה לכפר.
השמש ירדה נמוך, מטילה צל ארוך על דרך העפר שהם עמדו לחצות. סאם עצרה לרגע לפני שעלתה לג'יפ. נשמה עמוק.
אם זו מלכודת – לפחות היא תיכנס אליה בעיניים פקוחות.

פרק 39 - לילה במדבר הטיבטי 


חלק 1 – הרמז והלהבה
הדרך הלכה והצטמצמה ככל שעלו בגובה. סלעים משוננים הקיפו את הרכב משני צדדיו, והאור הזהוב של אחר הצהריים החל להאדים. סאם הביטה דרך החלון. קו האופק נעלם בתוך שובל של ערפילי שלג דקים, כמו נשימות של עולם ישן ששומר סודות בקצהו של גג העולם.

"זו נקודת תצפית טובה״ אמר אליוט כשעצר את הרכב. "רואים מכאן כמעט עד  שיגאצ׳א (Shigatse‌)."

הוא הצביע מזרחה, לעבר עמק שנראה כמו אגן רחב המוקף פסגות שלג. מתוך הדממה הרכה, התחוור לה שמדובר לא רק בנופים עוצרי נשימה. זהו מקום שעטוף באמונה.
"במיתולוגיה הסינית ״אמר לפתע בקול נמוך, "עץ התות הוא לא סתם עץ. הוא גדל רק במקום שבו השמים נוגעים באדמה. שם, אומרים, אפשר לשמוע את מה שלא נאמר, ולראות את מה שנשכח. זה צומת... בין עולמות."
סאם הקשיבה, אבל משהו בטון שלו צרם. הוא לא נשמע כאדם שחולק סוד, אלא כמורה שמעביר שיעור, כאילו ניסה לשלוט בנרטיב, לקבוע את הדרך שבה היא תבין את מה שהוא אומר.
היא עקבה אחרי דבריו, אבל משהו בטון שלו היה כמעט מדוד מדי. כאילו סיפר לה משהו חשוב, אבל בלי כוונה אמיתית שתבין.

"מאוחר מדי לחזור לכפר״ הוסיף. "מסוכן לנהוג עכשיו. נישאר כאן ללילה."

היא לא ענתה. רק נעמדה ליד הרכב, עיניה נעוצות באופק. אם היא תסרב, אם תגיד 'לא' מה יקרה?

כעבור עשרים דקות, המדורה בערה בין הסלעים, מוגנת מהרוח. אליוט הקים אותה במהירות ובמיומנות, כאילו עשה זאת אינספור פעמים. שקי השינה הונחו צמודים מדי, סמיכות שהרגישה לה זרה. סאם כרכה את ידיה סביב כוס תה חמה, שואפת מהאדים כאילו ביקשה מהם ביטחון.

השמיים מעליהם הפכו אדומים כדם קרוש, ולאחר מכן שחורים כזפת. ואז – הם נפתחו. אין אור כמו השמים הטיבטיים. בגובה כזה, בלי ענן או זיהום. נדמה כאילו כל שביל החלב נחשף פתאום במלוא עוצמתו, מתפתל מעליהם כמו נהר זוהר. הכוכבים לא רק נצנצו, הם חרכו את החושך כמו הדים אחרונים של יקום עתיק, שמהדהד באורו את מה שהיה.

היא שלחה מבט לאליוט. הוא ישב מול הלהבות, שקט מדי. חיוך קל היה תלוי על שפתיו, אבל עיניו נותרו קפואות. ואז הוא התרומם, פתח את תרמילו, והוציא מתוכו סכין.
"זה רק בשביל לקלף״ אמר, ובלי להסביר יותר מדי שלף תפוח אדום כהה, והתחיל לקלף אותו בתנועות קצובות, מדויקות, שקטות.
הלהב הבהיק באור האש. צורתו דיברה על שימוש אחר, רחוק מאוד מקילוף פירות.

"אתה עושה את זה הרבה?" שאלה. קולה נשמע מהוסס גם לה עצמה.
"מה?" הוא חייך. "לשבת ליד מדורות? לקלף תפוחים?"
היא לא ענתה.


חתיכה מהפרי ניתקה לפתע, עפה מידו ופגעה בכתפה. היא נרתעה קלות. האינסטינקט שלה קפץ.
"תיזהר״ אמרה, מנסה לחייך. "אתה עוד תהרוג אותי."
הוא הפסיק לקלף. החזיק את הסכין רגע אחד ארוך מדי. ואז אמר, בקול נמוך, כמעט בלתי נשמע: "זו לא תהיה הפעם הראשונה."
הרוח חרקה במורד הסלעים. הלהבות המשיכו לרקוד.

חלק 2 – לילה תחת הכוכבים

היא לא אמרה מילה.
אליוט חזר לקלף את הפרי, מעביר את הפלחים אל פיו בזה אחר זה, שקט, מתואם, כמעט טקסי. כשסיים, ניגב את הסכין בבד כהה, קיפל אותה בזהירות והחזיר לתרמיל. ואז, בלי מילה נוספת, זחל אל תוך שק השינה ונעלם אל תוך החשכה.

כעבור דקה – נשימות כבדות. הוא כבר ישן.

אבל סאם לא הצליחה לעצום עין.
היא שכבה דרוכה, אוזניה פתוחות לכל רחש. אולי זו התשישות, אולי החמצן הדליל, אולי העובדה שהיא לכודה, באמצע הלילה, בפסגת הר מושלגת עם גבר שהיא כבר לא בטוחה שהיא מכירה.
היא ניסתה להירדם. שוב התהפכה. אחרי עשר דקות היא ויתרה.

בשקט, היא התרוממה, זחלה החוצה מהאוהל, ונעמדה אל מול הרוח.
 היה הרבה יותר קר ממה שציפתה – כמו סטירה חדה על העור החשוף.
היא כרכה את החולצה העבה סביב גופה, לופתת את הצווארון בידיים קפואות.
 אבל לא רעדה. להפך – משהו בה התחדד.
העייפות עוד הייתה שם, שוכנת לה בעצמות, אבל התודעה שלה...
 הייתה צלולה מתמיד. כאילו דווקא החום של המדורה דיכא אותה, ורק עכשיו – מול הקור והכוכבים – היא באמת ערה.
אולי זה הקור החותך. אולי השקט.
 אבל בפעם הראשונה מאז שהגיעו, היא הרגישה חיה. דרוכה.
 כמו חיה שיצאה מהמחבוא – לא מפני שהסכנה חלפה, אלא מפני שהיא מריחה אותה.
היא הרימה את מבטה לשמים. הכוכבים נפרשו מעליה כמו שטיח נשכח של היקום – הדובה הגדולה, אוריון, קסיופאה. כל אחת מהן כמו אות בשפה עתיקה שהיא תמיד רצתה לדעת לקרוא.
ואז זה הכה בה.
הרעיון.

היא כמעט רצה בחזרה לאוהל.
כשהציצה פנימה – אליוט עדיין ישן. שק השינה שלו עלה וירד בקצב נשימותיו.
היא פתחה בשקט את התיק שלה, שלפה את הקופסה הדקה – מפת הכוכבים.
 והיא ידעה – זה המפתח.
 לא עוד שאלה צדדית במסע. לא תעלומה שולית.
 המפה הזו, היא הרגישה, יודעת את מה שכולם ניסו להסתיר.
היא כרעה בשלג, הדליקה את הטלפון. האור החלש הספיק. קווים, מעגלים, סימנים. היא עברה עליהם בשקט.
היא יצאה שוב החוצה,כרעה בשלג, הדליקה את הטלפון הנייד. האור החלש של המסך כדי לבחון את הקווים הדהויים, המעגלים, והסימנים הקטנים שעל המפה.
היא חיפשה תצורה מוכרת. משהו לאחוז בו.
אוריון? לא.
 הדובה הגדולה? קסיופאה? כלום.
 המפה לא דמתה לשום מערכת כוכבים שהיא הכירה.
 היא נראתה אמיתית מדי מכדי להיות בדיה וזרה מדי מכדי להיות שייכת לשמים האלה.
ואז פתאום. הטלפון שלה רטט.
הודעה אחת,  מניקולאי:

"תיזהרי. את לא בטוחה."

היא קפאה. לחצה על ההודעה. שום דבר. לא נשלח, לא נפתח. האות נעלם באותו רגע כאילו נשאב החוצה מהשמיים.

היא ניסתה שוב, אבל כבר לא הייתה קליטה.
רק שמים, ושלג, ושקט שמרעיש יותר מכל קול אחר.

היא החזירה את המפה לתיק. לבה הלם במהירות. כשהתכופפה חזרה אל האוהל, היא חשה במשהו שלא היה שם קודם – לא קול, לא תנועה – רק תחושת בטן עמוקה:

משהו קרוב.
היא נכנסה לשק השינה, הגב שלה מופנה לאליוט. עיניה פקוחות.
המחשבות שלה התרוצצו – על המפה. על הכוכבים. ועל ההודעה מניקולאי.
אם מישהו שלח אותה – הוא צופה.
ואם ניקולאי מודאג – אז משהו באמת לא בסדר.


חלק 3 – צייד במדבר
הבוקר עלה באיטיות, כאילו גם השמש עצמה היססה לחזור לשמים.

השלג שהיה רך ונעים בלילה, הפך כעת קשה כזכוכית דקה, פריך תחת כל צעד. סאם התרוממה משק השינה באיטיות, עיניה שרפו מחוסר שינה. היא לא הייתה בטוחה אם באמת עצמה עיניים – אולי כן, אולי לרגעים – אבל שום דבר לא הרגיש כמו מנוחה.

לצידה, אליוט כבר היה ער. הוא סגר את תרמילו בקפדנות שקטה, תנועותיו מכניות, מתורגלות, כאילו הוא מתכונן לצאת להרצאה ולא לברוח מהרים קפואים. הוא משך את הרוכסן באחידות, כיווץ את מכנסי הטיולים סביב הנעליים, שלף כובע צמר כהה. סאם הביטה בו. לא לראשונה היא שאלה את עצמה – מי אתה באמת? עד לא מזמן, היה רק "החבר של מאיה". איש אקדמיה, מחויך, תמים. עכשיו – מישהו אחר. אבל עכשיו… משהו בתנועות שלו, באופן שבו התנהל בתוך המרחב הזה, הקפוא, הלא צפוי הרגישו לה כאילו יש בו עוד רובדים שהיא שמעולם לא נחשפה אליהם.

היא קמה, התמתחה, וניסתה לחייך. לפחות היא עדיין חיה.

הם נכנסו לרכב. סאם שלפה את בקבוק המים מהמושב האחורי, בזמן שאליוט הכניס את המפתח לסוויץ’.
לחיצה.
שום דבר.
הוא ניסה שוב – רק תקתוק מתכתי.
שקט.

אליוט ירד מהרכב, הרים את מכסה המנוע. קיטור קל עלה מתוך המכל הקר. "מוזר״ מלמל. "זה כנראה האלטרנטור. או אולי משהו בקו החשמל הראשי. אין לנו כלים לבדוק."

היא יצאה בעקבותיו. "אז מה, נישאר כאן?"

"לא״ אמר מייד. "הכביש הראשי לא רחוק. רבע שעה הליכה. ניקח תיק אחד עם ציוד, ננסה לתפוס קליטה, אולי לעבור רכב."
היא הנהנה. אולי זה היה תמים. ואולי לא. האם התקלה אמיתית – או מסווה מתוכנן?

הם צעדו בדממה.

השלג הצטבר לגובה הקרסול. האוויר היה דק, והאדמה נפרשה לפניהם כמו לוח שחמט עצום – לבן, קפוא, ריק. הדרך הצרה שבה צעדו הייתה נטולת עקבות – כאילו איש לא עבר כאן כבר שבועות. רק הרוח. והם.

סאם הביטה בכל סלע, בכל עצי שיח קפואים. חלק ממנה קיווה לראות סימן. החלק השני – פחד שדווקא כן תראה.

כעבור רבע שעה, הם עלו על דרך עפר רחבה יותר שהובילה לכביש. שום מכונית. שום תזוזה.

אליוט טפח על המסך בטון לא שגרתי. "שום דבר ״מלמל. "עדיין אין אות."
 סאם קלטה את הרעד הקל שעבר באצבעותיו – הסדק הראשון במה שתמיד נראה כמו שליטה מוחלטת.
 ואז ראשו נטה קלות. תנועה חלקה מדי. עיניו התכווצו.
סאם עקבה אחר מבטו.
לפתע באופק – דמות.
 צללית גבוהה, מתקרבת בקצב אחיד מדי, שקט מדי.
 לא מהוססת. לא סקרנית. פשוט… באה.
היא ידעה לפני שהשכל הבין.
 הכתפיים. הצעדים. הצללים.
ניו יורק. לפני שנה. האיש שעקב אחריה אז, ונעלם כמו צל במים סוערים.
בייג'ינג. לפני ימים ספורים. אותו מבט חותך, פרופיל חד ומקובע, כאילו מישהו פיסל אותו בזעם – קווים נוקשים, לא שוכחים ולא סולחים.
אותו צל שמסרב להיעלם.
"אליוט..." לחשה. קולה נבלע. גרונה התכווץ כמו תחת יד בלתי נראית.
 הוא הסתובב אליה, וההבעה בפניו אמרה הכול – בהלה בלי מילים. זיהוי מיידי.
 זו לא הייתה הפתעה. זו הייתה הבנה.
"זה הוא ״היא אמרה. לא כשאלה. כהכרעה.
ואז – הדמות הרימה יד.
רק אז סאם הצליחה לנשום.
"רוץ!" צרחה, הקול חורק, חותך את האוויר הדליל.
הברק המתכתי שבצבץ מבעד למעיל לא השאיר מקום לספק.
 אקדח. שלוף, מדויק, מכוון.
הרעש הראשון לא נשמע כמו ירייה – יותר כמו שבר של משהו פנימי.
הכדור ננעץ בשלג – חצי מטר ליד רגלו של אליוט.
הם התנערו מהשוק ברגע אחד. שניהם התרוממו על עקביהם, הסתובבו ונמלטו במורד הדרך.

סאם רצה ראשונה, נושמת באוויר הקר עד כאב.
לאן? איפה? אין לאן.

סלעים לשמאלם. מדרון מושלג לימינם. לא היה להם איפה להסתתר.
הרוח לפתע שככה, כאילו ההר עצמו עצר את נשימתו.
היא זזה לאחור באינסטינקט ואבן קטנה השתחררה מתחת לעקבה.
סאם עקבה אחריה, עיניה נעוצות בתנועה הקלילה של האבן, כשהיא התגלגלה, קפצה פעמיים, ואז נעלמה באפלת התהום שמתחתיהם.
משהו בה השתתק. ואז זה היכה. הכרה שקטה, אכזרית: אין להם לאן לברוח.
צעקה של אליוט: "שם! לסלעים!"
הם סטו מהדרך, טיפסו לתוך חריץ בין סלעים כהים, מתחת לבליטות קרח. התכופפו. נשימות קצרות. הלב שלה הרעיש כמו תוף מלחמה.

הם לא שמעו רדיפה.
לא ראו את היורה.
אבל הוא שם.
אי־הוודאות הייתה גרועה מהכדורים.

"את חושבת שזה ניקולאי?" לחש אליוט. הוא ניסה לא להישמע לחוץ – אך עיניו רעדו.
"לא חושבת״ ענתה. "הוא שלח לי הודעה אתמול בלילה."
הוא הביט בה כאילו בלעה את דעתה. "מה?"
"'את לא בטוחה'. זה מה שהוא כתב."

שקט.

הם ישבו קפואים, לחוצים לגב הקרח שמאחוריהם.
"הוא יודע שאנחנו כאן?" שאל אליוט לבסוף.
סאם הביטה לעבר המישור שממנו ברחו. "כנראה שכן."
היא נשארה דרוכה, עיניה ננעצות באפלה.
 הירייה לא חזרה – וזה רק חידד את ההבנה.
 היא לא ידעה מי בדיוק נמצא שם, אבל ידעה דבר אחד:
"אני חושבת שהוא לבד" אמרה בשקט.
 "ואם הוא צד אותנו..." היא עצרה לרגע, לקחה נשימה.  "...הגיע הזמן שנצוד בחזרה."
חלק 4 – מפולת שלגים
השלג החל לרדת שוב, בתחילה באיטיות – כמו סדינים לבנים שיורדים בזה אחר זה, בלי קול.
סאם ואליוט התרחקו ממקום המסתור והחלו לטפס, מחפשים נקודת תצפית, קליטה, תקווה.
כפות הרגליים שלהם שקעו בשלג שכבר כיסה את העקבות הקודמים – כאילו העולם ניסה למחוק כל זכר מהם.
"רק עוד קצת״ לחש אליוט. נשימתו קצרה. "אם נגיע לקצה הרכס, אולי נוכל לתפוס אות."

—
"אנחנו לא יכולים להמשיך לברוח ״אמרה.
 אליוט הביט בה. עיניו מלאות ספק. "ומה את מציעה? לתקוף אותם? את אפילו לא יודעת מי הם."
 "אני יודעת מספיק ״ענתה. "הם לא יעצרו עד שמישהו יעצור אותם."
 רגליה כבר נעו קדימה. אליוט היסס, ואז עקב אחריה.
היא לא ענתה. רק הנהנה קלות, מספיק כדי להרגיע אותו – בינתיים.
 המחשבה התעכבה כמו כאב שיניים חבוי:
 אנחנו לא יודעים מי יורה.
 ולפעמים, זה מה שהופך אותם למסוכנים באמת.
הם טיפסו במדרון המושלג, נצמדים לסלעים, חומקים בצללים.
ואז זה בא. לא צעקה. לא אזהרה. ירייה.

פגיעה. אליוט צווח, קרס.

סאם הסתובבה — כתם אדום התפשט בירך המכנסיים שלו.
הדם.  על הסלעים היה אדום מדי. חי מדי.

"אליוט!" היא צעקה, כרעה לידו.
"זה רק שפשוף״ גנח, שפתיו קפוצות. "רק שפשוף. תעזרי לי לעמוד."
היא נעמדה, תומכת בו בכתף אחת, עיניה סורקות את הרכס. לא ראו דבר – רק שלג, וצללים, ודממה חותכת.

"אני לא יכולה להשאיר אותך ככה״ לחשה. היא חיפשה עזרה, פתרון, דרך.

ואז היא נזכרה.
היא שלפה את אקדח הזיקוקים מתיקה.
"מה את עושה?" שאל, מנסה להתרומם. "לא!  לא עכשיו, זה מסוכן"
 "יותר מסוכן להישאר פה ״קטעה אותו. "אולי מישהו יראה אותנו. אולי מישהו יפחד. אולי זה פשוט… משהו."
היא דרכה את האקדח. היד רעדה, לא מקור – אלא מהדופק.
 לא היה לה מושג מה הכיוון הנכון.
היא כיוונה בגסות לכיוון הדמות, ולחצה.
הזיקוק האדום פילח את הלילה כמו קללה.
 הוא המריא גבוה מדי – רחוק מדי – והתפוצץ ברעם אדום, חרישי אך מוחלט.
קשת של אש חרכה את השמיים, כאילו סימנה את מיקומם לכל מי שעדיין צופה.
 "אולי זה היה רעיון גרוע ״מלמל אליוט.
רעם. תחילה עמום, כאילו הרקיע עצמו בלע את האור.

ואז – נהמה. "סאם…" לחש אליוט, פניו החווירו. "מה זה?"

היא הסתובבה לעבר פסגת ההר.
גוש עצום של שלג התנתק, נשבר לרסיסים שעטו למטה כמו ים לבן.

"זו מפולת״ צעק אליוט. "זו פאקינג מפולת."
 "קום!" צעקה סאם.
היא משכה אותו, זרועה תחת בית שחיו.
 הם ניסו לרוץ, להחליק עם השיפוע, להיצמד לשוליים –
 אבל לא היה שוליים. לא היה לאן לברוח.
השלג בא כמו ים לבן.
 הוא שוטף. הוא לא עוצר.
הם נפלו.
 היא צעקה.
 הוא נעלם.
 והעולם – הפך לבן.
סאם נשארה.
 שכובה. קבורה.
 שקט.
היא ניסתה לזוז – אבל השלג סגר עליה כמו יציקה.
 עיניה חצי פקוחות, ראייה מטושטשת.
 רעש רחוק. אולי קול. אולי כלום.
היא לא הרגישה את האצבעות. לא את הרגליים.
 אבל את המחשבות – כן.
זהו? ככה זה נגמר?
 לבד בשלג? באמצע שום מקום?
היא לחשה, כמעט בלי קול:  "אם זה הסוף… אז לפחות הגעתי קרוב."
ואז – דממה.  וחושך.





פרק 40 – הכפר שמעבר למפות 


חלק ראשון: ההתעוררות
היא פוקחת עיניים.נדמה לה שהדלת נטרקה לפני רגע. או שמא מישהו עמד שם.
המחשבות אינן מגיעות במילים, אלא בתחושות. כובד עמום בראש, טעם מתכתי שמצמיד את הלשון לחיך, ונשימה ראשונה של אוויר קריר, דליל, שמלטף את לחייה בעדינות לא אנושית. כאילו העולם מנסה להרגיע אותה. אבל הוא לא מצליח.

היא עוצמת עיניים לרגע. האם עברו שעות? ימים? השעון שלה מת, וגם הזמן בתוכה. הכול מרגיש מושעה – כאילו העולם החיצון המשיך לרוץ, אבל היא עצרה.
המדורה... אליוט... משהו קרה. הוא היה שם. היא זוכרת את פניו ברגע ההוא – מדממות, מוארות בלהבה, ואז נעלמות מאחורי מסך של שלג לבן. אליוט נפצע. היא ראתה את זה – הדם על מצחו, הדרך שבה נפל.
אם היא לא הייתה עוקבת אחריו לטיבט… אם רק הייתה נותנת לו להיעלם כמו שהתכוון – האם התוקף היה בא? האם אליוט היה נשאר בטוח?
המחשבה ננעצת בה. האם הוא שרד? אם לא – מה תאמר למאיה?
החזה שלה מתכווץ. לא מקור ולא פחד, אלא אשמה – צורבת יותר מכל.
 היא מנסה להיזכר, אך התמונות מקוטעות – הבזק של להבה, סילון שלג מתמוטט, צעקה נבלעת ברוח. יד נשלחת אליה – אולי של אליוט, אולי של מישהו אחר – ואז חושך. לא חושך רגיל, אלא כזה שסוגר עליה מבפנים. הדממה שאחריו הייתה עמוקה מדי. כמעט מוחלטת. כמו לידה מחדש מתוך לב סופה.
היא על מחצלת גסה, עשויה קש ועור מגולף. קירות העץ סביב ספוגים ריח של עשן ולבונה, עטופים בבדים אדומים, כתומים ותכלת דהוי – כמו שרידים מטקס ישן שנשמרו בתוך הזמן. מבעד לחריץ צר בחלון, מסתנן אור רך, כמעט אפור, נטול שמש. יום חדש, אך לא רגיל.
היא מתרוממת באטיות. כאב חד גולש במורד גבה, אבל היא מתעלמת. ראשה נמשך אל הקיר שמולה. ציור קיר מחוק-למחצה מתאר שדות, בתים קטנים, נהר שמוביל אל ההרים. הלב שלה מחסיר פעימה. משהו בתקרה, בזווית הציור, היה מוכר מדי. כאילו כבר שכבה כאן פעם.
היא מנסה לאתר במפה את צ׳יוסאנגצון, אך ללא הצלחה.
סאם תהתה אם היא עדיין חולמת. אולי... לא שרדה את המפולת בכלל. אולי זה לא כפר, אלא מקום שבין לבין – מקום שלא שייך לעולם הזה או לזה שאחריו.
חריקה קלה. היא מסובבת את ראשה. מאחורי וילון הבד שמתנפנף בפתח, מציצים שני ילדים. עיניים שחורות, גדולות מדי, מלאות סקרנות פרועה. צחוק דק פורץ מהם כשהם נעלמים בריצה. הצליל נותר תלוי באוויר כמו שריד מתוק מחיים אחרים.
היא לא במחנה. לא בעיר. זהו כפר. עתיק.
היא לבד. ועדיין, לא מרגישה סכנה. רק זרות עמוקה.
מבטה נמשך הצידה. ליד המחצלת, מונח התיק שלה – מרופט, מכוסה באבק דרכים, אבל שלם. הלב שלה מחסיר פעימה נוספת.
המפה.
היא שולחת יד מהוססת, פותחת את הרוכסן באצבעות רועדות. בין שכבות של בגדים מקופלים ומסמכים חבוטים – היא רואה אותה. שמורה. יבשה. כאילו לא עברה לילה בסופת שלגים.
המפה עדיין איתה.
איך היא שרדה? סאם העבירה אצבע על קפליה, כאילו מחפשת תשובה. המפה לא רק הובילה אותה – עכשיו היא נראית כאילו חיכתה לה כאן.
בתחתית התיק, מונח גם הטלפון הלווייני שלה – קפוא, חסר חיות. היא מהססת רגע, כמעט לוחצת על כפתור ההפעלה. אבל משהו בה עוצר. לא כאן. לא עכשיו.
כאילו מישהו אחר בתוכה – מישהי שקטה יותר, ערה יותר. משהו השתנה. לא רק המקום. גם היא.
היא לא זכרה איך הגיעה לכאן. אבל משהו בה ידע – שהיא הגיעה בדיוק למקום שבו הייתה אמורה להיות.

חלק שני: זיכרון ילדות
היא נשארת לשבת עוד רגע, שקטה. החדר סביב דומם, כאילו נושם איתה. אין זמזום חשמל, אין רעש מכשירים, אפילו לא תקתוק של שעון. העולם כאן מושתק, כאילו מישהו לחץ על כפתור השהייה.
היא קמה בזהירות. הדלת עשויה עץ כהה, חרוטה בדוגמאות גיאומטריות שנשחקו ברוח. כשידה נוגעת בידית, היא מצפה להתנגדות, אבל הדלת נפתחת בקלות מפתיעה, כאילו ציפתה לה. החריקה שמלווה את התנועה נשמעת כמו הד של זמן ישן.
האור בחוץ בהיר אך לא מסנוור. השמש מוסתרת מאחורי מסך עננים, מעניקה למרחב גוון חלומי – לבן־כסוף. שדות רחבים נפרשים לפניה, עטופים ערפל קל. היא עומדת רגע על מפתן הדלת, נושמת עמוק.
האוויר דליל, יבש, חד. גופה מגיב – כאילו עולה איתה למקום גבוה מדי, מהר מדי. הצמחייה סביב לא מוכרת – שילוב של צמחים הרריים ופרחים שלא ראתה מעולם. צלילים כמעט ואינם, למעט רחש רך של עלים נעים, כמו תפילה חרישית. ואז – קול עמום של פעמון רחוק. לא ברור מהיכן, אבל הוא קיים. פעימה אחת של תודעה אחרת.
אין קליטה. אין חיבור. אפילו לא פס אחד. סאם מחפשת סימן לציביליזציה – אנטנה, כבל, רכבת. אין דבר. רק שקט עמוק.
הילדים שוב שם, הפעם רחוקים יותר, רצים על גבעה קטנה בצחוק מתגלגל. הצחוק שלהם צלול, חופשי, חסר משקל. אבל עכשיו היא מבינה – אין להם מסכים, אין טכנולוגיה. הם לא כבולים לחוקים הלא כתובים של הילדים בעולם שלה. הם פשוט קיימים – בתוך הרגע, בתוך עצמם. אין מסגרות שמכתיבות להם מה לחשוב או איך לשחק. הם פשוט קיימים – בתוך הרגע, בתוך עצמם.
היא עוצמת עיניים. הצחוק שלהם מהדהד בתוכה ומעיר זיכרון עמום, אולי האחרון לפני שאיבדה את מאיה.
היא זוכרת את אביה, עומד במחסן, מנסה שוב לתקן את המוסטנג האדום הישן. הוא לא הצליח. הוא מעולם לא הצליח.
אבל באותו אחר צהריים הם ישבו יחד על מדרגות הבית, והוא הראה לה מפה ישנה – מתנה מאמא.
"יום אחד," הוא אמר, "את תפליגי הלאה מכל מה שאנחנו מכירים."
הכול אז היה פשוט יותר. העולם קטן, בטוח, תחום בגבולות של ילדה שמאמינה שהכול אפשרי – אם רק מציירים את הדרך נכון.
היא עושה צעד קדימה. לא הליכה רגילה – זה מרגיש כמו חציית קו. כאילו העור שלה דק יותר, והאדמה שמתחתיה יודעת עליה יותר משהיא יודעת על עצמה. היא לא רק יוצאת אל החוץ. היא יוצאת מתוכה.





פרק 41 – הם צעירים מדי לזכור 


חלק ראשון: הם צעירים מדי לזכור
הכפר הטיבטי שנגלה לפניה נראה כאילו שלוף מתוך אגדה או זיכרון של מישהו אחר.
הוא שכן על פסגת הר מרוחק, כלוא בין קירות של שלג, מבודד מהעולם כמו תיבת תהודה של זמן.
הבתים היו לבנים, בנויים בשתי קומות בתכנון אחיד, עם גגות כחולים וחלונות מצוירים ביד באדום, זהב וטורקיז. בכל חצר עמדו ערימות עץ קצוץ, וחומות האבן היו מטויחות בבלוקים של זבל יאק – מיובש, מסודר כמו פסיפס.
הרחוב הראשי היה שביל ישר מאבן תחוחה, שלאורכו דילגו ילדים בנעליים בלויות – צוחקים, שוכחים שהם חיים על שפת מצוק.
עדרים של כבשים ופרות חלפו באיטיות לצד רועים שזופים, בעלי תווי פנים חדים ומבט ביישני. חלקם נשאו עגלות עמוסות חציר, אחרים סתם הלכו – כאילו אין להם לאן למהר.
ברקע התנשאו פסגות השלג, גבוהות, עצומות. מרוב קרבה, הן נראו כמעט מלאכותיות – כאילו מישהו הניח אותן שם בכוונה.
הקווים של ההר, שלג וצל, נראו כמו קליגרפיה עתיקה.
ההרים הבהיקו באור זהוב־כתום, כאילו מישהו הצית את קצותיהם. ההשתקפות במים הצלולים שבקצה הכפר נראתה כמו חלום שלא שייך לגוף.
משהו במקום הזה לא היה רק יפה – הוא היה שלם מדי. שלם בצורה מטרידה.
ובתוך כל זה, סאם הרגישה כאילו נשאבה למקום שהיא לא בחרה להיות בו, אבל גם לא יכלה לעזוב.
הזקן הטיבטי ישב על ספסל עץ פשוט, פניו חרושי קמטים, גופו דק כמו גבעול.
 עיניו – שקטות, עמוקות, כאילו רואות מעבר לזמן.
הוא לא שאל לשמה. לא ביקש לדעת דבר.
רק אמר: "הם אמרו שתגיעי."
המילים נפלו עליה כמו אבן. סאם קפאה.
״הם? מי זה הם?״
אבל הוא רק חייך והושיט לה קערת תה חם.
הוא הביט בילדים שרצו בין הבתים, צוחקים בקולות צלולים מדי בשביל גובה כזה.
"הם רק ילדים קטנים ״ אמר. "הם עדיין לא זוכרים… אבל הם ילמדו. הזמן יוביל אותם"
היא הרימה אליו את עיניה. הוא לא נראה מופתע. להפך – נדמה שחיכה לה.
המבט שלו לא היה שיפוטי, ולא תובע – רק ידע.
"לזכור מה?" שאלה. קולה נשבר.
הוא התיישב מולה, באיטיות טקסית. "את כל מה שהם היו. את כל מה שאנחנו היינו."
קולו המשיך בשלווה משונה.
"הם אינם בני אלמוות. אבל הם זוכרים. כל אחד מהם נולד מחדש, דור אחר דור, כבר אלפי שנים. חלקם זוכרים עשרות גלגולים. את מה שהיה. את מה שנמחק. כל עוד הם זוכרים – הידע חי."
היא הרגישה את הצמרמורת מחליקה לאורך גבה.
היא ניסתה להביט למרחק, לחפש דרך חזרה.
"אני לא אמורה להיות כאן."
"את כן." קולו היה כמעט עצוב. "את חושבת שלא, אבל את כן."
היא רצתה לצרוח. לברוח. לבעוט. אבל מה שהכי כאב – היה הבלבול.
ואז לחשה, כמעט בתחינה:  "אז אם אתם באמת זוכרים… למה אתם שותקים?"
הוא חייך – לא חיוך של ניצחון, אלא של חמלה.
"כי לא כל מי ששומע – שומע באמת. ולפעמים, האמת לא צריכה מילים. היא צריכה זמן."

חלק שני: את ביקשת את זה
התה התחמם בכפות ידיה. היא לגמה ממנו, ואז הרימה את מבטה, ועל הקיר מולה, תלויה ברקמה ידנית, מפה עתיקה.
במרכזה – הסמל. אותו דפוס מסתורי שנשקף אליה שוב ושוב – בפריז, ברודוס, בדלפי.
הזקן קם. ידו השחומה, המקומטת, הושטה קדימה – לא בתוקף, אלא כהזמנה.
"בואי."
הם צעדו יחד מבעד לשערי האבן של הכפר, בשביל צר שחצה את קו הדשא. הרוח נשאה עמה ניחוח של שלג עתיק ועשן עץ.
הצמחייה התדלדלה ככל שעלו. העצים נעשו נמוכים יותר, קפואים יותר, עד שנותרו רק אבנים ופסגות.
"כל החיים שלך שאלת שאלות״ אמר הזקן לבסוף. "אבל לא כל שאלה נולדה לתשובה."
"אז למה להביא אותי לפה?"
"כי רק מי ששואל, רשאי לראות."
הם הגיעו למרפסת סלע טבעית, שמשקיפה על עמק של עננים.
סאם עצרה לרגע.
המקדש לא נראה כמו מקדש – יותר כמו סלע חלול, מעין כניסה חצובה לתוך ההר.
לא היו שלטים. לא קישוטים. רק דלת אחת – עץ כהה מכוסה בפטינה ירוקה, ובה חריטות כמעט בלתי נראות:
מעגלים, כוכבים, ושורה אחת באלפבית קדום.
"מה זה המקום הזה?" שאלה. קולה בקושי נשמע.
"יש שקוראים לו אולם הנשמות ״ אמר הזקן. "לא בגלל שהוא אוסף אותן, אלא מפני שהוא מחזיר להן את קולן."
הוא הביט אל תוך ההר, כאילו הקשיב למשהו שהיא לא שמעה.
"בספרים שלכם – זה מופיע בין השורות: אצלכם הוא מערה גיאולוגית. אצל אחרים – ממלכה שמיימית.
אבל המקום הזה לא שייך לגאוגרפיה. הוא שייך לזיכרון."
סאם בלעה רוק.
"ולמה להביא אותי לשם?"
"כי הגיע הזמן."
הוא הניח יד על הדלת. "את תצאי מכאן אחרת."
האור בפנים לא היה אור של נר, ולא של שמש.
זה היה אור של הבנה, והיא הרגישה אותו לפני שראתה אותו.
הם ירדו מספר מדרגות חצובות, לתוך חלל אבן קמורי. הקירות נראו טבעיים – אבל במבט שני, סימני חריטה הופיעו:
רצף של סמלים, כוכבים, תווים מוזיקליים.
במרכז – בריכת מים רדודה.
המים לא השתקפו – הם בלעו את השתקפותה.
כאילו ביקשו ממנה להשיל זהות, לפני שתזכור מי היא באמת.
"זה לא מקדש ״ לחש הזקן, קולו רך כמו הדהוד בקירות האבן. "זה רק מראה.
 מי שאת, מי שהיית – ומה שעדיין ממתין להיוולד."
סאם נעמדה מול בריכת המים הדוממת. ליבה הלם בכוח.
 האור בחלל הרך הזה לא היכה בה, אלא עטף אותה – כאילו ביקש ממנה לעצום עיניים ולהיזכר.
 משהו עמוק בתוכה הבין:
 זה לא המקום שמפחיד אותה – אלא מה שהיא עלולה לגלות בתוכו.
הזקן התבונן בה רגע ארוך. ואז, בלי לומר מילה נוספת, הפנה את גבו והלך לעבר פתח המקדש.
 בפתח עצר, וסובב את ראשו לאחור.
"אני משאיר אותך כאן״ אמר בשקט. "לא כדי לנטוש אלא כדי לאפשר לך להתבונן. יש תשובות שאפשר לשמוע רק בשתיקה."
הוא הנהן לה.  "כשיהיה הזמן – תדעי לחזור."
היא נשמה עמוק, כאילו מנסה לעגן את עצמה במציאות.
"אם אתם באמת זוכרים... למה לשתוק?" היא לחשה.
"זה משהו שהאנושות חייבת לדעת. האקדמיה צריכה לדעת.
אני צריכה לחזור. ולספר."
היא עצמה עיניים לרגע.
 ניסתה לדמיין את עצמה עומדת מול קהל, מול חוקרים בניו יורק, ומקריאה את מה שראתה כאן.
 זה היה אבסורדי – ועדיין, תחושת השליחות לא נעלמה.
היא פתחה שוב את עיניה והביטה סביב.
 החלל היה דומם, חרישי, אבל מלא הד. היא עשתה צעד איטי – ואז עוד אחד.
 צעדה סביב הבריכה, מתעכבת על הסמלים החרוטים בקירות.
 "אני חייבת לתעד את זה״ חשבה.
 היא שלפה את הטלפון מהכיס, אחזה בו לרגע ארוך, האצבע כבר על כפתור הצילום – אבל משהו עצר אותה.
 היא נשארה כך, עומדת, מתלבטת, מביטה שוב על הבריכה.
בסוף נשמה עמוק, והחזירה את הטלפון לכיס, תנועה איטית כמו ויתור. משהו בה ידע  שיש רגעים שצריך רק לזכור.
רגליה נשאו אותה צעד הצידה, ואז עוד אחד. היא עקפה את הבריכה, בוחנת את שפת האבן, את הפינות שהאור לא מגיע אליהן.
האינסטינקט אמר לה שיש עוד משהו כאן – והיא הקשיבה לו.
היא העבירה באצבע קצה של חריטה, ואז עיניה קלטו דבר־מה בזווית:
פינה סמויה, מאחורי עמוד אבן סדוק.
על הקרקע – מטפחת כהה, מקופלת בקפידה.
היא התכופפה.
הבד היה מודרני, עמיד – לא סגנון מקומי.
והחריטה הקטנה בתפר – שתי אותיות באנגלית:
E. G.
סאם קפאה.
אליוט גרין

פרק 42 – הסוד שנשמר אלפי שנים 


חלק ראשון – 12,000 שנים של שתיקה
האוויר בחוץ היה דליל וחד, נושא עמו ריח של שלג ושקט עתיק.
סאם יצאה מהמערה והשאירה מאחור את "אולם הנשמות" – הבריכה השחורה, הקירות החרוטים, התחושה שמשהו עמוק ומטלטל נגע בה. לא היה לה שם למה שחשבה. רק מערבולת. התגלות. פחד.
היא הרימה את ידה ובחנה את הבד – קצהו היה שלם, חדש מכדי להשתייך לעולם הזה. שולי התפר היו דקים, אחידים מדי – פסי תפירה ישרים, מהודקים בקצב קבוע, כמו עקבות של מכונה חסרת רגש שחרצה בהם קו מושלם. פריט מודרני בתוך מקום שנשכח מן הזמן.
 ובקצה – רקומות, באפור כמעט שקוף – שתי אותיות: E.G.
עכשיו לא היה לה ספק.
ליבה התכווץ. אליוט.  היא לא ידעה כלום על מה שעלה בגורלו מאז המפולת.
הזקן עמד לצידה על מרפסת האבן, מעל העמק שנפרש מתחתם כמו יריעה קפואה של הרים זקופים שעמדו דוממים, ועמקים שנשמו בתוכם רוח חיים.
"אם כל זה נכון…" קולה בקע לבסוף, ספקני, כמעט מתריס. "אז למה להסתיר את זה? למה שתים־עשרה אלף שנה של שתיקה?"
הוא לא זע. רק השפיל מבט כאילו ראה את הזמן נופל עליו.
"כשהרגע יגיע נדע."

היא הרגישה את הזמן מחליק מבין אצבעותיה, כמו השלג שכבר הספיק להינמס על אבן חשופה.
"מה זה אומר, 'כשהרגע יגיע'?" קולה נשמע חד, דוחק. "מתי תפסיקו להסתיר? מה צריך לקרות כדי שתפסיקו להסתיר את האמת? אתם מחזיקים בידע שיכול לשנות את האנושות – ואתם שותקים?"
היא התקדמה אליו צעד, קולה חד.
"תגיד לי רק דבר אחד, האם היו רגעים בהיסטוריה שבהם זה כמעט קרה? שבהם מישהו גילה?"
הזקן עצם עיניים. נשימה עמוקה פילחה את שפתיו.
"זה קרה״ אמר. "יותר מפעם אחת. והעולם שילם על כך."
סאם קימטה את המטפחת בכף ידה.
"אתם פשוט... ויתרתם?" לחשה.
"נכנעתם לפחד?"
"אנחנו ראינו מה קורה כשזוכרים יותר מדי״ אמר. "כשאדם קולט לרגע את התמונה כולה – לא רק את חייו, אלא את כל גלגוליו, את החורבנות ששרד, את הבחירות שעשה – האמונה נופלת. המשמעות נשברת."
סאם הביטה בו.
"ולמה זה כל כך נורא? אולי הגיע הזמן שאנשים יזכרו."
"הבעיה אף פעם לא הייתה הזיכרון״ הוא אומר בקול שקט, כמעט מתנצל.
 "הזיכרון קיים. תמיד היה קיים.
 הבעיה היא כמה מאיתנו הסכימו — פשוט... לשתוק."
סאם מהססת. "אז למה לא סיפרתם?"
"כי לפעמים״ הוא עונה, מבטו נודד הרחק, "הזיכרון לא נמחק. הוא פשוט הושתק."
הזקן התקדם צעד נוסף במורד השביל. קולו לא עלה – רק העמיק.
"כשאדם יודע שזו לא הפעם הראשונה, ולא האחרונה – למה להילחם? למה להקריב? למה לשמור על מוסר?"
שקט. רק הרוח עדינה נשמעה, מרחפת בין הפסגות והעמקים.
״אתה מדבר כאילו עדיף לא לדעת.״
״כן, לפעמים זה הדבר היחיד שמגן עליך.״ אמר הזקן והשפיל את ראשו לכיוון האדמה.
״אבל אנחנו חיים בחושך. אתה בעצמך אמרת את זה.״ אמרה סאם בתסכול
״לא חושך, סאם. צל. ויש הבדל״
״צל? צל זה רק ניסוח מעודן יותר של אותו שקר שאתם מספרים לעצמכם״
קולו של הזקן רדע מעט ״הצל עוזר לך לראות את הקווים, בלי להיעלם באור המסנוור. החושך שומר עליך.״
״והאור?״
״האור... ״ אמר הזקן ונשם עמוק״ האור שורף. הוא חושף. הוא לא משאיר מקום לאשליה. כשאת רואה הכול – את כבר לא יכולה לעצום עיניים.״
״אולי הגיע הזמן שנפסיק לעצום עיניים.״
״ אולי. אבל אל תתבלבלי – זה לא האפלה שמפילה את בני האדם. זו החשיפה.״
(שתיקה קצרה)
הזקן המשיך ״כשהאור חודר – הוא לא רק מאיר את האמת. הוא גם שורף את מה שעמד מולה. אמונה. זהות. שייכות. לפעמים אפילו חמלה.״
״אז עדיף לחיות באשליה?״
״לא. אבל צריך לשאול – אם אנחנו מוכנים לשלם את המחיר כדי לראות.״
"ומה איתי?" שאלה. "מה אם אני לא מוכנה לשתוק?"
הזקן סובב את ראשו, ואז השיב בקול נמוך, יציב:
"האמת כבר שוכנת בך״ אמר הזקן בשקט. "ומעתה – את תישאי אותה, בין אם תרצי ובין אם לא."
היא הביטה בו – ואז הלאה במורד ההר, לעבר השביל הצר שמוביל לכיוון הכפר.
השלג חזר לרדת. הרוח נשפה בגבה כאילו דוחפת אותה הרחק מהמערה.
סאם לא התנגדה, היא החלה ללכת.
הרוח התחזקה. פתיתי שלג וקרח פגעו בפניה כמו מחטים, כאילו הטבע עצמו התעורר – וכעס עליה.
היא צעדה בשביל המתפתל, בין הפסגות הקפואות של טיבט.
פתיתי הקרח נישאו באוויר הדליל, שוקעים באיטיות על האדמה הלבנה.
ובתוכה – צל רגשי הולך ומתארך.

חלק שני – כשספריות נשרפות
מאחוריה, נעלי הבד של הזקן חרקו על האבן. הוא לא אמר דבר, עד שעצרה.
הזקן שתק רגע נוסף, ואז אמר בשקט:  "קחי לדוגמה את הספרייה הגדולה של אלכסנדריה."
סאם סובבה אליו מבט. "מה עם הספרייה?"
"את יודעת מה לימדו אותך״ אמר. "אבל לא את כל האמת."
הקול שלו השתנה. חד. כמעט מר. "הספרייה לא נשרפה במקרה. היא נשרפה כי הסודות שהיו בה היו מסוכנים מדי."
הוא המשיך לצעוד לצידה, ידיו מאחורי גבו, כאילו חזר לשם – אל הלהבות.
"בין אלפי המגילות והכתבים, היו אזכורים לגלגולים קדומים, לחורבנות קוסמיים, למחזורי זמן שאיש לא רצה שידעו עליהם. כתבים שהגיעו מתקופות שלפני מצרים, לפני שומר, לפני כל מה שאת מכירה."
"הרומאים לא רק כבשו״ המשיך. "הם ניסו לכבות את האש. למחוק את הידע. אז הם שרפו את הכול."
"הספרייה של אלכסנדריה הייתה רק אחת מנקודות המפנה״ הוסיף הזקן. "היו גם אחרות. בכל מקום שבו הידע התקרב מדי לאמת."
הם נעצרו על שלוחה סלעית, שמשקיפה על עמק עננים צפוף.
 הנוף היה עוצר נשימה – אבל סאם לא הסתכלה. עיניה בערו.
"ואתם איפשרתם את זה?" היא התפרצה. "אתם, שכביכול שומרים על האמת – איפשרתם לידע להישרף?"
הזקן לא ענה. נשימתו הפכה עמוקה, מהוססת.
"אתם גרמתם לאנושות לאבד את עצמה״ היא המשיכה, קולה נשבר. "אתם, ואולי גם אני, שילמנו את המחיר. אתם משאירים אותנו באפלה, ואז עוד טוענים שאתם מגנים עלינו?"
"לא כל הגנה נראית כמו מגן״ לחש.
היא הסתובבה אליו, מטלטלת בין זעם לייאוש.
"אני לא צריכה יותר סמלים״ אמרה. "לא עוד רמזים. תנו לי משהו שאי אפשר להכחיש."
סאם חפנה מעט שלג בידה, הרגישה את הקור צורב את עורה.
 זה אמיתי, חשבה. כל זה אמיתי, וזה משנה את הכל.
הזקן הביט בה בעיניים עמוקות, שקטות.
 והיא ראתה בהן – פחד.

הרוח שרקה בין הסלעים. קולה נשמע כמו לחש – או אזהרה.
"אם אתם כל כך בטוחים שהעולם לא מוכן״ אמרה סאם בקול שהתגבר על הרוח,
 "—אז תנו לי לראות. אני לא רוצה עוד סיפורים. תנו לי משהו שאי אפשר לערער עליו."
הזקן עמד מולה. הפנים הקמוטות שלו, שהיו קודם שקטות, נראו לפתע עייפות להכאיב.
 "השאלה היא לא אם את תקבלי את ההוכחה״ אמר. "השאלה היא – מה תעשי איתה."
"אני..." היא היססה. "אני אנתח אותה. אחלוק אותה. אולי העולם סוף סוף יתעורר."
"ואם יקרוס?" קולו היה כמעט לחישה. "אם יאבד את עצמו? כשתחול אנרכיה, קריסה של אמונות, של זהות – תקחי על עצמך גם את זה?"
"זה לא עניינכם להחליט בשביל העולם״ היא ענתה, כמעט רועדת. "מי אתם שתחליטו עם מה נוכל להתמודד?"
"יש אנשים שיעשו הכול כדי לחשוף אותנו״ אמר הזקן בשקט. "אנשים שמשגשגים בחשכה. ועכשיו, כשאת יודעת – גם את בסכנה."
הזקן התקרב. עיניו לא נראו עוד עייפות – אלא נוצצות.
 "אנחנו לא קבענו את החוקים, סאם. רק זכרנו את ההשלכות."
הוא הושיט יד, אסף שלג שירד על סלע חשוף, ואז נתן לו להינמס באצבעותיו.
"את רואה את האנושות דרך עיניים מערביות. מודרניות– אבל שכחת דבר אחד:
 הבעיה היא לא באמונה באלים, או ברוחות.  הבעיה היא בזיכרון."

סאם הביטה בו. הוא מדבר על זיכרון – אבל מה עם שכחה? אולי העולם לא שוכח – אולי פשוט מישהו דאג למחוק.
הוא שתק, ואז אמר, כל מילה כמשקולת:
"אם אדם יזכור את כל מה שעשה בגלגוליו… אם ידע בדיוק את מי הרג, את מי שאהב, את כל מי שבגד בו – איך יוכל לחיות עם עצמו? איך יוכל להאמין שהוא חופשי לבחור? ואם כל אחד יזכור – מה יישאר מהסליחה? מה יישאר מהאנושיות?"
סאם שתקה. בפעם הראשונה – באמת שתקה.
רק הרוח ענתה.
 וסדק כלשהו נפתח בה – סדק של ספק.
"האפוקליפסה" לחש הזקן, "פירושה אינו אסון. היא חשיפה.  אבל לפעמים, עצם האור – בוהק מדי.  והעולם, שרגיל לחיות בצללים, לא תמיד שורד את האמת."
סאם הביטה בו, לראשונה – בלי מילה.
אולי הוא צודק.  ואולי – הוא פשוט מפחד.
הם הגיעו אל הכפר עם אור אחרון. השמש נטתה מערבה, צובעת את השלג בגוונים של זהב ואפר.
כאילו גם האור, לרגע, לא ידע אם לחשוף או להסתתר.
הזקן עצר ליד צריף עץ פשוט.
"את תשני פה הלילה״ אמר בשקט, והצביע לעבר הדלת הנמוכה.
סאם זיהתה מיד – זה היה המקום שבו התעוררה.
ואז – תנועה בקצה השביל. צל מדדה. נשימה כבדה.
"אליוט!"
קולה נעתק ממנה כמעט, ואז עלה בצעקה.|
"אליוט!" 
היא נעצרה בחצי תנועה, ידיה קפואות באוויר – כאילו הגוף רצה יותר ממה שהלב העז.
"אתה... אתה בסדר?" המילים יצאו דלות, קטנות על הרגש שגעש בתוכה, אבל זה כל מה שהריחוק ביניהם הרשה לה לומר.
״אני שמחה שאתה בסדר. מצאתי את המטפחת שלך במערה. דאגתי לך.״
"מטפחת?" הוא חייך עייף. "אני בסדר גמור. שפשוף קטן. תני לי כמה ימים – ואני חוזר לעצמי."
סאם הנהן בקצרה, אבל מבטה כבר נדד הצידה.
עכשיו, כשהיא ראתה שהוא באמת בסדר – היא הרשתה לעצמה להיזכר.
במה שהוא הסתיר. במה שהוא ידע – ושתק.
הוא חייך – אבל היא לא חייכה חזרה.
לא באמת.

היא לא אמרה יותר.
פשוט הסתובבה, פסעה אל תוך הצריף, ודלת העץ נסגרה מאחוריה – שקטה, אך מוחלטת.


פרק 43 - ההאשמה 


סאם התעוררה בבוקר בתחושת כובד בלתי מוסברת. האוויר בחדר היה דחוס, כאילו הזיכרונות מהשיחה בלילה הקודם נלכדו בין קירות האבן. היא הרגישה מתוחה, כאילו כל גופה מתנגד למה שעמד לקרות. סאם התרוממה מהמיטה, הלכה אל החלון הצר והבחינה בשני אנשים משוחחים ליד מבנה קטן מעבר לשביל המרכזי: אליוט והנזיר הזקן. היא לא אהבה את הקרבה ביניהם. משהו בנוחות שבה הם דיברו עורר בה תחושת בגידה עמוקה.
בתנועות מהירות התלבשה ויצאה החוצה, כשהיא עדיין נזכרת בשברי המילים של הנזיר מהלילה הקודם, ובתהייה האם היא בכלל יכולה לסמוך על מישהו בעולם הזה.
"אליוט״ קראה בקול תקיף, שקטעה את שיחתם.
אליוט הסתובב אליה במבט מופתע מעט, אך הזקן נשאר שליו, כאילו ידע כבר מראש כיצד יתפתחו הדברים.
"אני צריכה לחזור לצ'יוסאנגצון״ הכריזה, עיניה ננעצות באליוט ואז בזקן. "עכשיו."
אליוט החליף מבט עם הזקן, שנשאר שקט. "זה לא כל כך פשוט, סאם״ אמר בעדינות.
"מה זאת אומרת 'לא פשוט'?" היא נחרדה. "באתי משם לכאן. ברור שיש דרך חזרה."
הזקן עשה צעד אחד קדימה והסביר בקול רגוע, "הדרך שבה הגעת לכאן אינה נגישה כרגע. יש שלגים כבדים על השבילים. הרכב הבא יגיע רק בעוד שישה ימים."
"שישה ימים?" זעמה. "אין לי שישה ימים. אתם לא מבינים? אני חייבת לחזור."
"אנחנו מבינים״ אמר אליוט ברכות. "אבל אנחנו לא יכולים לשלוט במזג האוויר."
סאם הרגישה את הדם עולה לראשה, ואת הלב שלה פועם בפראות. "אז אני אמצא דרך לבד. ואם לא תאפשרו לי לעזוב, אני אחשוף את המקום הזה לעולם״ איימה. "אני אגלה את המיקום של הכפר שלכם, ואת הסוד שאתם מסתירים כבר אלפי שנים."
סאם הביטה סביב, הרגישה בחדות עד כמה המקום הזה מבודד. הפסגות המושלגות מסביב נראו גבוהות ומאיימות מתמיד, כאילו הכפר כולו היה אי של שפיות בתוך אוקיינוס של כאוס קדום שמחכה להתפרץ. כאשר סאם הזכירה את חשיפת המקום לעולם, היא הבחינה שאליוט לפתע השפיל את מבטו, אצבעותיו נקפצות לאגרוף מתוח, לסתו מתהדקת. לרגע קצר הוא נראה כמעט אשם, כאילו מסתיר סוד גדול משלו. הזקן התבונן בה בדממה, עיניו הכהות חודרות ומלאות בעצב עתיק. הוא העביר יד רועדת בזקנו הלבן, מחווה עדינה של אי־נוחות שהייתה מנוגדת לרוגע שהוא הקרין כלפי חוץ. לרגע נראה היה שהוא רוצה לומר משהו נוסף, אך התחרט ושתק.
למשך רגע ארוך אף אחד לא דיבר. השקט נמתח ביניהם כמו חוט דקיק שעומד להיקרע, ורק הרוח ששרקה ברכות בין המבנים העתיקים הפרה את הדממה המתוחה.
לרגע ארוך שררה שתיקה מתוחה. עיניו של הזקן היו עצובות כשהשיב, "זה כבר קרה בעבר. בכל פעם שהאמת כמעט נחשפה, היא הביאה אסון על האנושות."
"אתה באמת חושב שזה משכנע אותי?" סאם זלזלה בו. "כבר שמעתי על הספרייה של אלכסנדריה. אבל אם זה הסיפור היחיד שיש לכם—"
"זה רק קצה הקרחון״ קטע אותה הזקן. "הרומאים לא היו היחידים שניסו למחוק ידע. כל אימפריה, כל דת גדולה, ניסתה בשלב מסוים להסתיר או למחוק ידע מסוים, בשם השליטה."
"אני צריכה דוגמאות אמיתיות״ סאם התעקשה, קולה חד ומלא נחישות. "משהו שיגרום לי להבין למה אתם כל כך נחושים להסתיר את האמת."
"המורדים של שושלת מינג, במאה ה-15״ אמר הזקן בשקט, מבטו קבוע באופק הרחוק, כאילו חזר בדמיונו מאות שנים אחורה. "חכמי הדאואיזם, האלכימאים—הם היו האנשים שהעזו לשאול שאלות שהשלטון אסר. הם ניסו בכל כוחם להחזיר ידע עתיק מן השכחה, כתבים שהכילו סודות עמוקים על גלגולי נשמות וחיי נצח. אלו לא היו רק מילים—הן היו מפתחות להבנת הטבע האמיתי של האדם והיקום, מפתחות שהשלטון ראה בהם סכנה קיומית." הוא עצר לרגע, נותן לשקט המתוח לחדור פנימה ולהדגיש את כובד המילים שלו. קולו נעשה כבד יותר, כמעט לוחש, כשאמר, "את חייבת להבין, סאם, ידע כזה מעולם לא היה רק פילוסופי או רוחני—הוא היה נשק. נשק שאם ישוחרר, עלול היה לשבור את כללי המשחק החברתי, לפורר את הסדר ולזרוע כאוס."
״חוכמה כזו הייתה יכולה לערער את ההיררכיה, לשבור את אחיזתו של הקיסר על נתיניו. לכן הקיסרות הגיבה במהירות ובאכזריות—רודפת אותם עד שהקהילות התפרקו, משמידה את ספריהם בלהבות ומוחקת בקפידה כל זכר לקיומם. ספרייה אחר ספרייה, מגילה אחר מגילה, הושמד כל זכר לידע המסוכן. ההיסטוריה עצמה שוכתבה כדי לשכוח את האנשים האלה, והם הפכו לרוחות רפאים בזיכרון הקולקטיבי. מי שבחר להמשיך להאמין בידע שנאסר עליו, מי שהתעקש לדבוק באמת למרות האיסור, שילם את המחיר הכבד מכל—בחייו שלו."
סאם השתתקה. היא זכרה שקראה על הרדיפות בסין, אבל לא קישרה זאת עד עכשיו אל הנושא הזה.
"וזה לא נגמר בסין״ המשיך הזקן. "האסיים, הקהילה היהודית במדבר יהודה, שמרה על כתבים סודיים—מגילות קומראן. הם האמינו שהידע שנמסר לחנוך היה כה משמעותי עד שנחשב למסוכן. הם דיברו על מלאכים שנפלו, שנתנו לבני האדם ידע שאסור היה להם להחזיק. בסופו של דבר, גם הם נמחקו מההיסטוריה."
"אתה מדבר על הידע האסור מספר חנוך״ אמרה סאם, כמעט בלחש.
"כן״ אמר הזקן, עיניו מלאות בעצב עמוק, כאילו כאב עתיק התעורר בו לפתע. "ואפילו בנצרות, הבשורות הגנוסטיות הן עדות דרמטית לכך. במאות הראשונות לספירה נכתבו יותר משלוש מאות בשורות שונות על חייו של ישו ועל דבריו, אך מתוכן רק ארבע נשמרו והפכו לחלק מהברית החדשה כפי שאנחנו מכירים אותה היום. הכנסייה הקדומה הקפידה למחוק כל זכר לטקסטים האחרים, טקסטים שהכילו רעיונות העלולים לאיים על סמכותה ועל שליטתה ברוחם של המאמינים."
הזקן השתתק לרגע, כאילו שקל בזהירות את המילים הבאות. "הבשורה של תומאס, למשל, שהתגלתה מחדש במצרים בשנת 1945 בתוך כד חרס עתיק בנאג' חמאדי, הציגה תפיסה מהפכנית. לפי בשורה זו, ישו לא הוצג כבן אלוהים יחיד ומיוחד, אלא כמי שהאיר את הדרך לאמת גדולה יותר: שכל בני האדם, ללא יוצא מן הכלל, נושאים בתוכם ניצוץ של הידע האלוהי. הטקסט הזה טען שהדרך אל האלוהות איננה עוברת דרך טקסים דתיים או כנסייה, אלא דרך התבוננות פנימית והכרה עצמית. רעיון כזה, כמובן, היה מסוכן מאין כמוהו בעיני הכנסייה הממסדית. אם האנושות היתה מאמינה באמת ובתמים שהיא נושאת את הקדושה בתוכה, מדוע שתזדקק לממסד מתווך? מדוע שתאפשר למוסדות דתיים לשלוט בה ובאמונתה?"
הזקן נעץ מבט חד בסאם. "הכנסייה זיהתה מיד את הסכנה. הבשורות הללו לא רק הוחרמו אלא הושמדו בכוונה תחילה. עותקים בודדים בלבד הצליחו לשרוד, קבורים במשך מאות שנים בחולות המדבר, מחכים לרגע שבו האנושות תהיה בשלה מספיק להתמודד עם האמת הזו."
סאם הביטה בשניהם, קולה חלש יותר, מלא ספקות. "אז החלטתם לקבור את האמת."
"לא לקבור״ הזקן אמר בקול שקט אך תקיף. "לשמור עליה עד שהעולם יהיה מוכן."
סאם עמדה שם, מרגישה איך העולם שסביבה מתערער. האם יש לה זכות מוסרית לחשוף את המקום הזה לעולם? היא דמיינה לרגע את ההשלכות: תיירים, צבא, חוקרים. האם האמת תמיד משחררת, או שיש אמיתות מסוימות שהעולם פשוט אינו מוכן להן?
"אבל את כבר ידעת את זה עוד לפני שבאת לפה, סאם״ אמר אליוט פתאום, קולו נמוך, מבטו חודר אל תוך עיניה כאילו הצליח לקרוא בתוכה.
היא הרגישה גל של סחרחורת. הזיכרונות התערבבו במוחה—הדריאס הצעיר, אותו אסון בלתי מוסבר שהרס ציוויליזציות שלמות, החקירה שלה עם מרינה בספריית בובסט, הסמל של 'דרך השניים' שהיה מפתח לשער בין עולמות. הכול התחבר עכשיו במוחה בקו ברור ומפחיד. היא עמדה בדיוק במקום שבו אחרים עמדו לפניה—וההחלטה שלה יכלה לשנות את הכול, או לחזור שוב על אותה טרגדיה עתיקה.
היא רעדה, מנסה להחליט מה הדבר הנכון לעשות, ואז, כאילו קרא את מחשבותיה, הזקן אמר בשקט:
"השאלה היא לא אם את מאמינה לנו, סאם. השאלה היא—מה תעשי עם זה עכשיו?"







פרק 44 - המערה 


חלק ראשון – המפה
לילה ירד על הכפר, לבן ושקט. האור היחיד היה אור הירח, מרוח בשלג כמו זיכרון חיוור שמסרב להיעלם. סאם שכבה על מיטת העץ, עיניה פקוחות לרווחה. היא לא ישנה. למעשה, לא דיברה מילה מאז הפגישה עם אליוט. היא לא כעסה יותר. לא באמת. הייתה בה תחושה עמוקה יותר – של חוסר שקט. כמו פיסה אחת בפאזל שכופה על עצמה להתאים, למרות שהיא לא אמורה להיות שם.
משהו הדהד בראשה. "המערה," היא לחשה לעצמה, כמעט בלי קול. "שתי דרכים – שער אחד." המשפט רדף אותה, מסתובב במעגלים כמו מנטרה ישנה.
היא עצמה עיניים וניסתה לשחזר. המסלול. המפה. הדיווח של אליוט. הדרך בה הם עלו לכיוון המנזר שבמערה.
הכול נראה תקין, אבל התחושה בבטן... כאילו שכחו משהו. היא חזרה שוב ושוב לפרטים – האם באמת הייתה רק דרך אחת? או שראתה משהו בזווית העין ולא נתנה עליו את הדעת?
משהו לא הסתדר. המערה. הייתה רק דרך אחת להגיע אליה
היא פקחה עיניים. היא כבר ידעה – זו לא טעות. המערה לא יכולה להיות היעד. זו לא פשוט טעות בניווט, אלא הטעיה. מישהו, או משהו, סימן את המקום הזה בכוונה. לא כדי להראות את האמת – אלא כדי להסתיר אותה.
היא קמה באיטיות. הרצפה חרקה מתחת לכפות רגליה. מחוץ לחלון, רוח גלשה בין הגגות – יבשה וקרה, כמו לחישה שנשכחה.
היא נעמדה באמצע החדר. החדר היה פשוט אך מלא נוכחות: קירות עץ אורן כהים, חלקם מחופים בבד טיבטי צבעוני, אחרים חשופים וחרוטים סימנים דהויים של בודהות ומנדלות. בצדו האחד של החדר עמדת מדורה נמוכה, עשויה מתכת כהה ועליה קומקום פח קטן, עדיין חמים מהתה האחרון. מדף עץ גולמי נשא קערות חרס לא אחידות, פמוטי מתכת עם נרות חמאת יאק, ותיק בד מסורתי רקום בחוטי צמר. בפינה – פסל בודהה קטן, צבוע בזהב דהוי, מונח על כרית אדומה ומעליו שרשרת דגלי תפילה מרופטים. ממעל – קורת עץ עקומה שממנה השתלשל נר חצוי, מטפטף שעווה על חבל פשתן מתוח. הריח היה תערובת של עשן ישן, עשבי מרפא, ואבק שנח על הכל כמו שכבת זיכרון. הזמן כאילו נעצר כאן. או לפחות – האט נשימתו.
ואז היא ראתה אותה. המפה. מפת הכפר.
תלויה על הקיר, קצת עקומה. במבט ראשון – זו הייתה מפה רגילה, חסרת רגש או ייחודיות. מפה של הרים ונחלים שמקיפים כפר נידח בטיבט. אבל עכשיו, לאור הירח, משהו נראה אחרת.
היא התקרבה ובחנה את המפה. אצבעותיה מלטפות את הקווים והקפלים. היא פתחה את התיק שלה, פותחת את עטיפת הבגדים ששמרו על מפה הכוכבים. היא הרימה את מפת הכוכבים והשוותה אותה למפה שעל הקיר.
"בוודאי," היא חשבה. "איך לא ראיתי את זה קודם? התשובה הייתה מול עיניי כל הזמן!"
היא שלפה את המוט הארטיפקט הקטן מהקופסה. הסגסוגת הכהה שלו הבהיקה לאורו של הירח. היא העבירה אותו לאט על פני פני המפה, כאילו המוט עצמו מחפש את מקומו. אבל משהו לא הסתדר לה. הארטיפקט. איך הוא קשור?
קימטה גבה. בדקה שוב. הזיזה את המוט לנקודה אחרת. עדיין – לא מתאים. "את מדמיינת," היא שמעה את עצמה אומרת בקול רם. "את פשוט עייפה. את רוצה למצוא תשובה — אז את רואה אחת." היא סגרה את העיניים, נשמה עמוק.
אבל משהו בבטן אמר – תנסי שוב. היא פתחה את המפה מחדש, הפעם לא מנסה "להתאים" – אלא רק להסתכל. לבה פעם. העיניים שלה לא חיפשו תבנית – הן פשוט… חיכו לה שתתגלה.
ואז — הקו. הוא לא היה דרך. הוא לא היה נחל. הוא היה צל, שנשמר גם כששאר המפה השתנתה.
ואז בנקודה אחת הכל התחבר. הקווים נגעו אחד בשני והשתלבו בהרמוניה מושלמת. וקצהו של המוט נגע בדיוק במרכזו של אחד הכוכבים. היא הסתכלה על מפת הכפר. חיפשה את פסגת ההר המתאימה. אבל לא הייתה כזאת. במקום פסגה הייתה שם הצטלבות של שתי דרכים.
"שתי דרכים, שער אחד..." עכשיו זה היה הגיוני. "זה זה." הקול שלה רעד. לא המקדש, לא המערה. המקום האמיתי — מוסתר מהעין. מהלב. מהמפות.
היא התיישבה, הידיים רועדות.
 "זה המקום, ויש לי עוד שישה ימים להגיע לשם."
היא שלפה את הטלפון הלווייני שהיה קבור בתחתית התרמיל.
 לחצה על ההפעלה. נורית ירוקה נדלקה. חיפוש. קליטה. ואז – חיבור.
היא חייגה.
״מרינה?״ קולה רעד מהתרגשות. ״את לא תאמיני... מצאתי את זה.״

סאם ניתקה את השיחה, הלב שלה עדיין הולם. היא לא הייתה בטוחה אם מה שהיא הרגישה היה התרגשות או פחד – אולי שניהם.
מרינה בהתה בטלפון שלה רגע נוסף. הקול של סאם נשמע שונה. מפוקס, חד. מסוכן. היא ידעה שזו תהיה נקודת האל-חזור.
היא נשמה עמוק, הסתכלה סביב – לבד, בפונדק הקטן על אם הדרך. ואז לחצה על שם שמור באנשי הקשר.
הצליל נמשך שני צלצולים בלבד.
—
בצד השני של העולם, בחדר מרוחק, גבר בשנות השישים לחייו עמד לבדו.
הקירות היו מכוסים ספרים עד התקרה – כרכים כבדים בכריכות עור, חלקם בלטינית, אחרים בשפות שנשכחו מהעולם. ספרייה שלא מופיעה באף מפה.
במרכז החדר עמד שולחן מהגוני ישן, פינותיו שחוקות מזמן ועשן. על הרצפה היה פרוס שטיח פרסי, רקום ביד.
על השולחן – בקבוק מקאלן בן 35, חצי ריק. הכוס לצידו נשאה ריח של עשן, עץ קלוי, וקצה של זמן.
פניו לא נראו. רק צלליתו, ושיערו – מוכסף, מסורק לאחור בדיוק מושלם. הוא עמד מול הטלפון שעל השולחן – אייפון חדיש, מגן מצופה זהב ויהלומים – בדיוק כשהוא החל לרטוט.
מרינה לא אמרה הרבה. רק: "אבא... יש לנו את זה."
והוא חייך, כאילו ידע מראש שזה יקרה בדיוק כך.
חלק שני – נקודת המפגש
הן קבעו להיפגש בחלקו הצפוני של רכס גֶ'ה־סָאנְג – כחמישה קילומטרים מהכפר. האזור היה מבודד, חסר סימנים ברורים, כאילו הטבע עצמו ביקש להישאר בלתי נגוע.
כשסאם הגיעה לשם עם תיק הגב, הארטיפקט בכיס הפנימי ועטיפת המפה צמודה לגופה, היא כבר ראתה את רכבי השטח חונים בין הסלעים. השלג סינוור, והאוויר היה דק, כמו מסנן את הצלילים.
מרינה ירדה מהג'יפ הראשון. לצידה עמדו שני גברים מקומיים, עטויי צעיפים וקסדות פרווה – פניהם חרושי קמטים, עיניים כהות וזהירות.
"הם לא מוכנים לעלות איתנו מעבר לזה," אמרה מרינה, קולה רגוע מדי, שטוח מדי – כאילו מנסה להסתיר משהו מאחורי איפוק הם אומרים שהשביל מכאן נחשב מקולל. שהאדמה לא שייכת לאף אחד."
סאם הבחינה בזה – משהו במבט של מרינה, בשתיקה הקצרה שבין המשפטים, כאילו מישהו בתוכה לא בטוח בעצמו. כמו סדק דק שנפער במסכה של שליטה.
המדריכים עמדו רגע על מקומם, החליפו מבט קצר ועמוק – כאילו אישררו ביניהם החלטה עתיקה – ואז הסתובבו וירדו חזרה ברגל. לא כאילו ברחו. הם ברחו. מהאזור, מהמקום, ואולי גם ממה שהם יודעים.
סאם לא ענתה. היא רק הנהנה, עיניה סורקות את השטח, מחשבותיה קודחות על הסמל, הצטלבות הדרכים, והקו במפה שהוביל אותה לכאן.
הן התחילו לטפס.
השלג הפך עמוק יותר. הדרך תלולה ומפותלת, לא מסומנת, כמו קו שנמשך ביד חולה על מפה ישנה. סלעים שחורים בצבצו מהקרח, מחודדים כסכינים.
"את בטוחה שזה כאן?" מרינה שאלה, מבעד לרוח. אבל לא נשמעה פקפוק בקולה – יותר כמו בדיקה.
סאם הנהנה. "כאן. בדיוק כאן."
הן המשיכו לטפס, השביל נעלם תחת שכבת שלג עבה וחלקה. כל צעד דרש מאמץ, הריאות בערו מהאוויר הדליל, והקור חדר אפילו דרך שכבות הביגוד.
במקטעים מסוימים הן נאלצו להשתמש בידיים כדי למשוך את עצמן קדימה, להיאחז בזיזי סלע ולהתמודד עם זוויות תלולות שהרגליים לבדן לא יכלו להן, לדלג מעל חריצים חבויים, או פשוט לעצור ולנשום – לספור את הדופק ולחכות שהעולם יפסיק להסתחרר.
הידיים של סאם רעדו – מהמאמץ, מהציפייה, אבל גם מהאוויר הדליל, שכאילו נשאב החוצה מריאותיה. כל צעד הרגיש כמו קירוב לגילוי – או לתהום.
ואז הן ראו אותו.
פתח המערה. מכוסה בשלג, מוסתר כמעט לחלוטין, אבל הקו שעל המפה הצביע בדיוק אליו.
הוא לא נראה כמו מערה. יותר כמו קמט באדמה, סדק בקיר .
הן עמדו מול פתח המערה, השלג ניתך על כתפיהן כמו אזהרה שקטה, כמעט אישית. סאם הושיטה יד חשופה אל קיר האבן – אצבעותיה רעדו, לא רק מהקור אלא גם מציפייה. בידה השנייה לחצה את הארטיפקט בכיס פנימי, כאילו מנסה להרגיש דרכו ביטחון שלא היה שם.
"מוכנה?" לחשה מרינה מאחוריה, פנסה מאיר את עיניה הצרות.
סאם הנהנה. "בואי נגלה מה הם ניסו להסתיר."
ואז, כשדחפו את עצמן פנימה, האבן הנשכחת נסגרה מאחוריהן בשקט מוחלט – כאילו נבלעו בבטן האדמה.



פרק 45 - הבגידה 


חלק ראשון - הבגידה
המנהרה נפתחה לתוך חלל צר וחשוך. הקירות היו רטובים, חרושים בסדקים כמו ורידים באבן חיה, וצמחי טחב דביקים כיסו את האבן. כל פסיעה הדהדה חלושה, כאילו הלחשו הקירות בחזרה. הן צעדו בדממה: סאם הובילה, מרינה נצמדה מאחור, וקרן הפנס הרעידה חתכה את החשכה לפסים מתעתעים. המעבר הצר נבלע באפלה, גרון מאובק של מפלצת עתיקה. האבן הלחה הצמידה עצמה אליהן, האוויר נעשה סמיך מאבק ורפש.
התקדמותן הפכה זוחלת, הפנסים חשפו רק רצועות אבן צרות מתחת לרגליהן. הן כרעו, התכופפו, ולבסוף נאלצו לזחול על ארבע – סאם חורצת דרך, מרינה נגררת אחריה – כשהסלעים לוחצים כמו מלתעות, חותכים דרך שכבות הבד, כאילו ההר עצמו סירב לאפשר להן לעבור ללא מחיר. הכפפות לא הצליחו למנוע את תחושת הכאב כשהן נאחזו באבנים חלקלקות, והכאבים הצורבים הפכו לכמעט בלתי נסבלים. רק נשימות כבדות וחריקות מתכתיות של הציוד שברו את הדממה, בעוד כל תנועה מלווה בצל של כאב הולך ומעמיק.
ואז, בפתאומיות, הרגישה סאם את המרחב נפתח.
הסלעים סביבן היו חרוטים – שורות של סמלים בלתי מזוהים, מעגלים, קווים שבורים, חלקם דומים לאלו שראו על הארטיפקט.
כעבור מספר דקות – החלל נפתח. סאם עצרה ונשימתה נעתקה. היא עצרה, שאפה פעמיים, והרימה את הפנס באיטיות - גופה קופא במקומו.
מולן נחשף אולם טבעי, עגול, מרהיב – התקרה הגבוהה עטופה בנטיפי סלע, והקירות חצובים בידי אדם. לא במקרה. קווים חדים, ישרים. גיאומטריה קדמונית.
 ובמרכזו – דלת.
עגולה, עצומת ממדים, עשויה אבן כהה שלא דמתה לשום דבר שראו. קוטרה שלושה מטרים לפחות. חריצים חצו אותה מבפנים החוצה כמו קרני שמש. סביב המעגל המרכזי – טבעת שנייה, חרוטה בדגמים מתמטיים מדויקים: ספירלות, מערכות כוכבים, שפה שכמעט נראית אך לא נגישה. קו שחור נמתח לכל גובה הדלת, מסמן חריץ – או אולי סדק.
ובמרכזו – חותם. חרוט באבן ככתם עתיק של ידע שנשמר בכוח. מעגל שבור לשניים, ובתוכו – נקודה זעירה, שחורה, שחצו אותה שני קווים – אופקי ואנכי. הקו האנכי היה דק ומושלם, נמתח מהקצה העליון של החריטה ועד התחתון, כאילו חוצה את הזמן עצמו. הקו האופקי נראה גס יותר, כאילו נחרט ביד אחרת, פחות יציבה. אבל הנקודה שבמרכזם לא זזה – עין אילמת של אמת שקטה.
סאם לחצה את הארטיפקט אל הדלת הקפואה, אצבעותיה המדממות סורקות כל ספירלה, כל חריץ. היא עצרה לרגע מול הסמל, רפרפה עליו באגודל כאילו מנסה לקרוא מבעדו את הכוונה. ניסיון אחר ניסיון – דחיפה אילמת, סיבוב מהיר, הלם פתאומי של המוט על האבן – אך השיש השחיר לא הגיב. שעה חלפה, הכפפות נרטבו מזיעה ודם, והקור צרב כמו אזהרה. 'זה חייב לעבוד,' ליחשה, מצחה נשען על הדלת. קולה נשבר: 'אני יודעת שזה כאן...'"
הכפפות שלה נספגו בלחות הקפואה. האצבעות, שעד לא מזמן רק רעדו, החלו להכאיב. בכל ניסיון לחיצה נוסף, כאילו משהו בתוכן נקרע. כשפשטה לרגע את אחת הכפפות, גילתה שכריות האצבעות סדוקות, דם דק נוזל מאחד הסדקים.
היא נגעה שוב באבן. קור עז טיפס דרך העצבים הקפואים עד המרפק. היא סובבה את המוט בזוויות שונות, כאילו יצליח לחשוף מנגנון נסתר. ניסתה להפעיל לחץ על מרכז הספירלה, לבדוק אם קיים לחצן מוסווה.
לבסוף נשענה על הדלת, מצחה נוגע באבן הקפואה. עיניה נעצמו.
"זה פה. זה המקום," היא לחשה, קולה צרוד מהמאמץ ומהקור. "אני יודעת..." – אבל משהו בקצה המילים שלה כבר נגע בייאוש.
“חכי רגע,” אמרה מרינה מאחוריה. “אולי אנחנו צריכות לעצור.”
“מה? עכשיו?” סאם הסתובבה.
"אנחנו צריכות להמתין עד הבוקר," אמרה מרינה לפתע מאחוריה. הקול שלה רך, כמעט אימהי.
סאם הסתובבה. "מה? למה?"
"אני הזמנתי צוות חילוץ," אמרה מרינה בשקט. "הם כבר בדרך למחנה הבסיס, אבל עד אז... עדיף לא להיכנס לבד. אנחנו עייפות. יש לנו הזדמנות אחת." היא הצביעה על הדלת, הקווים החרוטים בה מנצנצים קלות לאור הפנסים. "אסור לנו לעשות טעויות."
סאם היססה. כל עצב בגופה רצה להמשיך, לפתוח, לגלות – אבל בינה לבין הסוד עמדה מרינה, ואולי גם הצורך לנשום רגע. היא הנהנה, מהוססת.
הן נסוגו מעט ומצאו גומחה בצד הקיר, קשת אבן טבעית שיצרה מרחב סגור למחצה. מרינה שלפה גזייה קומפקטית, הציתה להבה, והניחה עליה סיר מתכת מעוך. מתוך תרמילה שלפה קופסת פח קטנה – תה שחור, אולי יאק, אולי משהו מקומי.
"תני לי להכין תה," היא חייכה, אבל העיניים שלה נשארו כבויות. סאם הנהנה שוב, שותקת. היא הרגישה את המתח נסוג מעט – או לפחות מתחפש לשלווה.
הן ישבו על אבן שטוחה, גב אל קיר הסלע. מרינה מזגה בזהירות. האדים עלו באיטיות, עוטפים את האוויר בריח דק של צמחים קרים ואפר.
סאם אחזה בכוס הכפולה, חיממה בה את כפות ידיה. כמה שניות חלפו. שתיהן שתקו.
"אז מה תעשי אחרי זה?" שאלה סאם לפתע, בקול שקט, כמעט מתנצל.
מרינה הביטה בה. לרגע נדמה היה שתענה, שהמילים כבר על קצה שפתיה – אבל אז רק חייכה, חצי חיוך, ולגמה מהתה שלה.
סאם חיכתה שנייה נוספת, ואז הרימה את הכוס לשפתיה. הלגימה הייתה קטנה, זהירה – אבל משהו בה השתנה מיד. הטעם... שונה. מריר. לא רק מהתה.
היא עצמה עיניים, מחזיקה את המשקה בפה, ואז בולעת באיטיות. קצות האצבעות שלה התחילו לעקצץ. כאילו האוויר סביבן כבד מדי. הלב שלה פעם חזק מדי – ואז פתאום, לא מספיק.
היא פקחה עיניים, מביטה במרינה. "מה שמת לי בזה?" היא לחשה. הקול שלה נבלע בין קירות האבן. "את הרעלת אותי"
מרינה לא הכחישה. היא רק אמרה, בקול רך מדי: "מצטערת. זה חייב להיות ככה. מחר בבוקר תרגישי כאב ראש... אבל תהיי בסדר. לא ניסיתי לפגוע בך. רק לעצור אותך."
אבל סאם כבר לא שמעה את ההמשך. היא ניסתה להתרומם, הרגליים סירבו להיענות. הכול הסתחרר.
סאם נפלה על הצד, עיניה נעצמות. רגע לפני שהחושך עטף אותה, היא שמעה את מרינה לוחשת:
"אני מחפשת את הסדר... שמאחורי הסוד."
סאם ניסתה לקום, אבל הברכיים לא נשמעו לה. היא נפלה אחורה, העולם מסתובב. “למה?” לחשה.
הדבר האחרון שראתה היה אורו של פנס, הולך ודועך עד שהכול החשיך.




פרק 46 - חדר הרשומות 


חלק ראשון - מיכאל
היא פקחה את עינה בבת אחת. כאב עמום התפשט מאחורי רקותיה, דופק במקצב פעימות לב מואצות—השארית האחרונה של חומר הרדמה.
ואז היא ראתה אותו.
הדבר הראשון שנגלה מול פניה היה החיוך של מיכאל. לא חיוך רחב, לא רך, אלא משהו זחוח, כמעט מתנשא. כמו מי שכבר יודע את התשובה לשאלה שעוד לא שאלת.
״זוכרת אותי?״ הוא שאל והושיט את ידו לכיוונה של סאם.
ההכרה לא שבה אליה מייד. היא חילחלה לאיטה במשך מספר שניות. תחילה הרגשה עמומה של קור פנימי, מין ריקנות שהתפשטה מתוך הבטן. אחר כך הכתה בה ההבנה.
היא ניסתה להתרומם, אבל גופה הרגיש כבד. כאילו משהו דוחק אותה מטה. רק אחרי שנייה היא קלטה את מה שקרה.
מרינה. היא בגדה בה. 
סאם סקרה בעינייה את חלל המערה. היא ניסתה להריץ בראשה את הרגעים האחרונים לפני שצללה לחוסר ההכרה. מבטה עבר אט אט אל פתח המערה, קרני האור שחדרו פנימה העידו כי עברו מספר שעות מאז איבדה את הכרתה.
היא סובבה את ראשה אל החותם. הוא היה עדיין סגור. הקווים שנמתחו לאורכו נותרו מושלמים
 מרינה לא פתחה אותו.
ואז מגיע החלק הקשה באמת. מיכאל היה זה שעמד מאחורי הניסיון להרוג אותה. הוא זה ששלח את ניקולאי. היא הבחינה זאת במבטים בעיניו גם מבלי שייאמר דבר.
היא בלעה את העלבון. את הכאב. את הזעם. במקום זה היא חייכה. חיוך קטן, כמעט מבולבל, כאילו לא לגמרי התעוררה.
״אז בסוף אתה זה כל מה שנשאר?״היא שאלה בקול צרוד, ויישרה מבט אליו.  ״ציפיתי למשהו... מרשים יותר.״
הוא צחק, אבל לא אמר דבר. רק צמצם את עיניו, בוחן אותה כאילו פתאום היא לא קורבן אלא מישהי שמתשווה לו.
היא ידעה מה היא עושה.  היא לא תיתן לו לדעת כמה היא יודעת. לא עכשיו.
״אני מניחה שאם רצית להרוג אותי, היית עושה את זה כבר מזמן. אז תספר לי, מה אתה מצפה שיקרה עכשיו?״
"אני לא בא לבקש סליחה. אני בא להציע לך את מה שלא היה לה: הזדמנות לבחור."
שניהם עמדו דוממים. מיכאל לא הסיר ממנה את מבטו.
סאם קלטה כל תנועה שלו: הדרך שבה ידה נמשכה לאחור, הדרך שבה נשימתו הואטה. כאילו גם הוא מבין שמפה והלאה אין דרך חזרה.
"זה בשבילך" הוא אמר ותחב לידה את מטפחת הבד, מקופלת למלבן דק. סאם פתחה אותה בעדינות. בקצה התחתון, רקומים חוטים כסופים בצורת ראשי התיבות: E.G.
היא בחנה את המטפחת, הבד היה דק, כמעט שקוף "זה... של אליוט" אמרה, קולה נשבר.
מיכאל חייך לעצמו, כאילו כל זה היה רק משחק שתכנן מראש. "זו לא המטפחת של אליוט״ אמר. "היא שייכת לאמא שלך ... אמילי גרייבס."
המילים פילחו אותה כמו להב. לרגע אחד, הזמן עמד מלכת. האוויר סביב סאם נעשה כבד, כאילו ההרים עצמם עצרו את נשימתם.
לפתע המטפחת בכף ידה שקלה כמו סלע. ראשי התיבות הרקומים צרבו בעורה. לרגע אחד הרגישה כאילו מישהו טלטל את גופה מבפנים.
משהו בה רצה לצרוח, לפרק את האבן שממנה נבנתה המערה.
במקום זה, היא רק לחצה את המטפחת באגרוף סגור, עד שפרקי אצבעותיה הלבינו.
"ולמה שאסמוך עליך?" קולה נשבר לרגע, אבל עיניה נשארו נעוצות בו.
״אני חייב את זה לאימא שלך, היא הייתה אחת משלנו.״
"אתה שיקרת. הרגת. שלחת את ניקולאי. ועכשיו אתה מדבר על חוב?"
"אני מציע לך שתי אפשרויות," הוא אמר. "או שאת איתנו. עם כל מה שזה אומר, עם כל מה שראית וכל מה שתראי, עם כל מה שקרה לאמא שלך. ואני פותח בפנייך את הדלת."
"או?"
"או שאת בוחרת להישאר בחוץ. אחרי כל מה שעברת. בלי לדעת את כל האמת.״ הוא השתהה לרגע, כאילו נותן לדברים שלו לחלחל. ״את עוזבת. עכשיו. את לא תזכרי כלום . לא תדעי. תקבלי חיים חדשים, שקטים."

״אני כבר יודעת את הסוד שלכם״ סאם הצרה את עיניה. "לוחות הגורל... לוחות האזמרגד... וספר תחות. הם אותו הדבר."
מיכאל לא השיב מיד. הוא רק הביט בה, כמו בוחן אם לומר את מה שבאמת חשב.
"לא, בדיוק. הם גם לא גרסאות שונות של אותו טקסט, אלא חלקים שונים" הוא הוסיף, מהסס לרגע "הם כמו שלושה הדהודים של קריאה אחת, שנכתבה לפני שהיה כתב. שלוש דרכים לגעת במה שאבד. הספר האחד – זה שנכתב בידיים שלא היו אנושיות. נשמר באולם של אבן וזמן. מאז."

מיכאל הביט בה ארוכות. משהו במבט שלו התרכך, כאילו נזכר בדבר מה רחוק. לבסוף הוא דיבר, בקול שקט אך מדוד, כמו מי שחוזר על מילים שכבר נאמרו אינספור פעמים:





“ספר תחות…” הוא אמר לבסוף, “ספר תחות הוא אישי. אבל לא במובן הרגשי. הוא מאפשר שליטה בתודעה האנושית, גלגול נשמות, זיכרון נשכח, והחיבור בין הגוף לנשמה. המחזיק בספר יוכל להבין ולדבר את שפת האלים, שפת בעלי החיים, ואפילו שפת המתים. והוא מעניק למחזיק בו גישה לתודעה האנושית הקדומה ביותר.
 מי שאוחז בו, לא רק מדבר עם האלים. הוא זוכר איך זה היה להיות אל. לא פלא שכולם פחדו ממנו.”
משהו בדרך שבה הציד את הדברים, בטון הדיבור  הצליח לסדוק את חומת הספקות של סאם “אז כל הסיפורים על להבין את שפת החיות, לדבר עם המתים, לחזור למה שאיבדנו…”
“כל זה נכון, וגם לא,” השיב מיכאל, חיוך עגום. “הספר מגלה תשובות שלא כולם יכולים להתמודד איתם.״
היא נשמה עמוק. “ולוחות הגורל?”
״לוחות הגורל הם משהו אחר״ קולו התקשה. ״הלוחות הם פוליטיים. הם לא נכתבו כדי להבין אלא כדי לשלוט. הם תמיד היו בידי אלה שרצו לקבע את הסדר. אלים. מלכים. כהנים. כל מי שחשב שהוא ראוי לכתוב את העתיד. והם מייצגים את המנגנון שמחליף זיכרון חופשי בנרטיב מוכתב מראש בידי מי שמחזיק בהם.״

היא נעצה בו מבט ארוך, כמו ילד העוקב אחר מספר הסיפורים. "והאזמרגד?" שאלה בהשתאות, כאילו ידעה שהסוד הבא ישנה את עולמה לעד.
מיכאל לא ענה מיד.
“האזמרגד…” אמר בשקט, כאילו השם עצמו היה בעל עוצמות מיסתיות ״לוחות האזמרגד בכלל לא עוסקים באדם. אלא במבנה היקום עצמו. הם מאפשרים לאוחז בהם לשרטט את הקווים שבין העולם העליון לתחתון, בין צורה לחומר, בין כוונה לבריאה. זה הצופן. חוק הכבידה של הרוח."
הוא עצר, חיפש את מבטה, ודיבר לאט:
“מי שאוחז בלוחות האזמרגד,  מסוגל להבין את המתח שבין חומר לרוח, בין מה שקיים למה שאפשרי. זו שליטה בכוחות היקום. משוואה שמראה איפה עובר הגבול בין מחשבה למציאות. הוא יכול לראות את החוטים המקשרים בין העולמות ובין העתיד לעבר. ויש לו יודע איך לפתוח שערים, איך לסגור אותם, והכי חשוב איך לא להיעלם בתווך.”
הוא נשם עמוק, חצי חיוך על פניו, עייף יותר מפוחד.
“תראי, סאם… כל מי שחיפש את הלוחות לא הבין שהם לא מעניקים כוח על אחרים. הם דורשים הקרבה. הם חושפים את כל מי שמחזיק בהם לפצע שאי אפשר לרפא. הידיעה שאתה לא רק חלק מהעולם, אלא אחראי לצורה שהוא יקבל… זה צופן. זה חוק. זה סוד עמוק כל כך, שהוא מפחיד אפילו את מי ששומר עליו.”
סאם הביטה בו. המילים הדהדו בתוכה, אבל התחושות הקדימו את ההיגיון. משהו במילים האלה נגע במקום שהיא לא ידעה שהיה קיים.
"ואתם אלה שמסתירים את זה… שומרי הסף?" שאלה.
"אנחנו מגינים על האנושות. אם מישהו יצליח לקרוא את כל השלושה יחד. לזכור, להבין, לראות. הוא יקבל כח שלא נועד לבני אדם ויוכל לשנות את המציאות עצמה."
"ואתה חושב שאני…?" שאלה סאם בלחש.
"לא. אבל אני חושב שזו שאלה שאת צריכה לשאול את עצמך מול הדלת. כשהיא תיפתח."
סאם לא התלבטה יותר מידי. היא גם לא שאלה אם זה מלכודת. הבחירה שלה הייתה ברורה. אבל היא לא הייתה באמת בחירה, אלא פרק נוסף בתוך מחזור שחוזר על עצמו, כמו בטרגדיה עתיקה, שבה האלים כבר מזמן קבעו את סופה של הגיבורה, והיא רק צועדת לעברו באמונה שיש לה חופש בחירה.
מיכאל לא דיבר. הוא רק צעד לאחור, פסיעה אחת מדודה, והטה את ראשו לעבר חותם המערה.
ידו הימנית התרוממה באטיות  בתנועה שקולה, כמעט טקסית, ובלי לומר מילה, הוא סימן לה להתקדם.
אולי היה זה ניסיון אחרון לראות אם היא באמת מוכנה לשלם את המחיר.


חלק שני - חדר הרשומות
הדלת לא נפתחה, היא נמסה. שכבת אבן קדומה התפוררה בשקט, כאילו הזמן עצמו איבד את אחיזתו בה. מעבר חצוב התגלה בתוך הסלע, על קירותיו חרוטים בשריטות גסות סימני מכושים עתיקים. ריח מוכר הכה בה, לבונה ועפר, שילוב שמזכיר קברים עתיקים שנפרצים רק פעם באלף שנה. היא לא ידעה מאיפה היא מכירה את הריח הזה, אבל גופה זכר.
המבואה הובילה אל חלל בטון טחוב, מרובע אך ללא קווי סימטריה. הקירות לא כוסו במדפים  אלא בקופסאות אטומות, מגירות עמוקות שדממו כמו מצבות. לא שמות, לא מספרים. רק זכרונות נשכחים.
בחלק האחורי עמד שולחן גרניט חצוב באבן, דמוי מזבח, ועליו מנגנון ישן שדמה לסורק או מדפסת תעשייתית שנראה כאילו נחצב בסלע של המקום עצמו.
תאורת פלורסנט יחידה האירה מעל, מהבהבת באי-סדירות באור צהבהב חיוור. כאילו האור עצמו לא היה אלא מחשבה שעדיין לא גובשה  לידיעה.
סאם עצרה. היא לא פחדה. היא רק הרגישה... כאילו מישהי אחרת עומדת שם במקומה.
מולה נפער פתח. גרם מדרגות ספירלי, חצוב באבן, גולמי ובלתי סימטרי, כאילו לא נחצב אלא נוצר במקרה מתוך קימוט של קליפת העולם. הקירות סביב לא ישרים. הם התעקלו כמו קונכייה, כמו גוף של ישות פרה־היסטורית שנטמנה באבן. האור היה דהוי, לא מגיע מלמעלה, אלא מטושטש, כמו נוזל שנשפך מתוך חרכי הסלע.
לא היה מעקה. לא שלט. רק מדרגות שיורדות כמו שאלה פתוחה, מתעקלות מטה אל תוך לב האבן.
היא פסעה קדימה, מניחה את רגלה בהיסוס על המדרגה הראשונה. כל שלב בירידה הפך את האוויר לדחוס יותר, צפוף יותר, אך גם ממוקד. כאילו ככל שהעולם שמחוץ לחדר התפוגג, כך התחדדה בה תחושה שלא שייכת לזמן.
היא הביטה על הקירות המפלס. במעגל הראשון: גלילים ארכיולוגיים מהמאות האחרונות, מסודרים במעגלים מדויקים, כמו במוזיאון שלא הוקם לצפייה אלא לשכחה. כל גליל היה מונח בתוך מגרעת מותאמת באבן, כאילו נחצב במיוחד עבורו. חלקם עטופים בקלף עתיק, אחרים בתוך קפסולות זכוכית סדוקה.
על הגלילים ניכרו כיתובים בלטינית, ערבית, עברית קדומה. שפות של ציוויליזציות שנאבקו בזיכרון. תאריכים חרוטים בזהב דהוי הציגו את קווי הזמן כאוסף של רגעים מבודדים, לא כהיסטוריה רציפה. סימנים של מערכות. חותמות. רישומי ישיבות. פרוטוקולים שנשתמרו בשלמות חריגה, כאילו הזמן עצמו צווה שלא להתקרב אליהן.
במעגל הבא השפה עצמה התפרקה. הכתב כבר לא נשא הברות. לא מילים. רק שורות מקוטעות של סמלים לא מוכרים, חלקם חקוקים בקווים שבורים, אחרים כמו מרוחים באור. זה לא היה דומה לשום שפה שהיא למדה. לא היה לזה תחביר. לא משמעות. רק תבניות.
היא התקרבה לאחד מהם, והבחינה שבמקום קלף או נייר הגליל  היה חרוט על עצם, ועליו לא היו מילים, אלא תדרים צורבים. הם לא נשמעו באוזן, אבל הגוף הרגיש אותם. תנועות מיקרוסקופיות בתוך השרירים, בתוך העור, כמו גלים עדינים שעוברים דרכה ומניעים בה תחושות שלא באו ממנה.
רצפים דמויי DNA הופיעו על משטחי האבן שמסביבה כמו תבניות חיות. לא כתובים, אלא פועמים. הקיר עצמו הגיב לנוכחותה, רוטט באור קלוש בכל פעם שעברה ליד צורת חיים קפואה.
היא לא יכלה לקרוא את המידע הזה. אבל הגוף שלה כן. משהו בקצב הלב, באופן שבו נשימתה הסתנכרנה עם ההבהובים על האבן. כאילו הזיכרון פועם בתוכה.
וככל שירדה, היא החלה להבין: לא כל מה שנכתב, נועד להיקרא. חלק נכתב כדי להיזכר.
היא המשיכה לרדת בזהירות. אבל המדרגות לא נשארו עקביות. חלקן היו שחוקות, אחרות בלטו החוצה בזוויות קלות, כמו שנבנו בידי מישהו שלא רצה שתרד בקלות.
היא פספסה אחת מהן. רק לשנייה, אך זה הספיק. ידה נשלחה לאחיזה באינסטינקט, ונגעה בקצה אצבעותיה באחד הגלילים שהיו מונחים בגומחה קרובה.
העולם עצר. לא כמו הפסקת תנועה. אלא כמו קפיאה של רעש פנימי.
הבהק של לבן־כחול שטף את שדה הראייה שלה. לא באור בתחושת זיכרון שלא היה אמור להיות שלה.
היא לא ראתה פנים. לא מקום.
רק שמש שוקעת מעל ים שהפך מדבר. ידיים קטנות טומנות משהו באדמה ואז מכסות אותו באבנים שטוחות. קולות. ללא במילים. הם עמדו סביבה.
התחושה לא הייתה חלום. היא הייתה מוחשית מדי, צלולה מדי. כאילו הגוף שלה זכר משהו שהמוח שלה לא הכיר.
היא משכה את ידה לאחור כאילו נגעה באש.
היא ירדה עמוק יותר. לרגע עברה במוחה מחשבה שאולי כבר אין תחתית. שהמקום הזה ממשיך להתקפל פנימה, כמו תודעה שמסרבת להישאר בגבולות הגוף.
אבל אז היא הגיעה למדרגה האחרונה, הלוחות כאן כבר לא נשאו כתב. גם לא תבניות. רק גושים כהים של חומר גולמי, חלקם שרופים בקצוות, אחרים נראים כאילו נמשחו באור קפוא. הם לא הנפיקו קול אבל משהו בהם רעד. לא קול. תהודה. כזו שאי אפשר לשמוע, רק להרגיש בין החוליות. רעד תודעתי.
סאם נעמדה מול הלוח האחרון.
היא שלחה אליו את ידה. לא בשגגה. אלא מתוך הבנה. הפעם היא רצתה לדעת.
כשאצבעותיה נגעו בו לא היה ברק. לא רעש. רק תחושת סדק שנפתח לה מאחורי המצח.
והיא עמדה שם. לא בגוף. בתחושת קיום. כמו זיכרון שלא שייך לה  אבל חי בתוכה כל הזמן.
שמש שוקעת מעל אדמה שהפכה לים. שפה בלי הברות, רק הקשרים. חמישה קולות. חמישה גופים. המלכים הראשונים.
והפחד שלהם. הוא לא היה מהאויב. אלא ממשהו נורא שעמד לבוא.
היא לא קראה את הגליל. היא נזכרה בו.
ומשהו בה נפתח. לא כמו דלת. כמו סכר שהתפרץ.

פרק 47 - היום הנורא ביותר בהסטוריה האנושית 


חלק ראשון - היום הגרוע ביותר בהיסטוריה האנושית
9,600 לפנה״ס
מישור הים הקלטי - כ150 ק״מ דרום מערבית לחופי אנגליה.
רוח מלוחה מן הים החליקה על פני המישור הירוק‑עמוק. בקצהו, קרוב לקו החול הבהיר, ניצבה קבוצה קטנה של מתיישבים, כמו תנופה מנותקת מן הזמן. הנשים עטו טוּנות לבנות, שערן החלק היה מסורק בקפידה, האריג דק כנוצה אך נשפך בכבדות מלכותית עד הקרסוליים; תכשיטי זהב דקים הסתובבו על מפרקי ידיהן והבהיקו באור השמש. הילדים התרוצצו בין עשבי‑בר גבוהים, רגליהם היחפות רטובות מטל הבוקר, צחוקם כציפורים עדינות שהים מגביר ומחליש חליפות.
שני גברים, אחד מבוגר שחור‑שיער ושני צעיר ורחב‑כתפיים רוכנים מעל מכשיר מכני: בסיס אבן שחומה, משולב צינורות נחושת בוהקים וחוגת ברונזה שסביבה סימני כוכבים ואותיות לא מוכרות. אחד הגברים הניח אצבע על אחת החריטות, והשני יישר את המתקן אל קו האופק, שם נגע המים בשמים בקו מתעתע. הוא כיוון מחט עדינה, ומדד את הצל שנשבר על לוח חמר מחורץ בסימנים דמויי כתב; בקול חרישי, כמעט טקסי, מלמלו מספרים זה לזה. מדי כמה שניות הרימו את ראשם והחליפו מבט.

היה זה אחד הילדים שראה את זה ראשון. הוא קפא במקומו, ידו הקטנה נמתחה גבוה, אצבע מורה אל קו הרקיע הכחול‑צלול. שאר הילדים האטו, הצחקוק האחרון התפזר באוויר כמו אבקני פרחים ונדם באחת. זוגות עיניים רכות עקבו אחר מחוותו, ובתוך רגע העשב חדל לנוע מריצתם.
גם הנשים עזבו את שיחתן, מבטי השלווה הוחלפו בדאגה. שני הבוגרים לצד המכשיר הזדקפו, והמדידה נשכחה; המתקן נותר להסתובב באיטיות על צירו, חסר‑חשיבות לפתע.
בשמים נמתחו שלושה פסים לוהטים שנחרצו כמו צלקות בשמיים, כהים במרכזם ולוהבים בקצותיהם, כמו שלושה נחשים אפוקליפטיים שנשלחו להשחית את הארץ. הם נמתחו מעליהם מן האופק לכיוון מערב, מותירים שובל עשן מפוחם שכבר החל להוריד רסיסי אפר דקים.
רגע של שקט משתק עטף את כולם, הם הביטו אחד בשני ובליבם הם ידעו - העולם כפי שהכירו עומד להשתנות לעד.







סאם עמדה בקצה השדה, לא רחוק מקבוצת המתשייבים, מתבוננת על המתרחש בפנים חתומות, מנסה להסדיר את נשימתה. האוויר סביב היה ספוג ברסיסי מלח, כל שאיפה שלה נספגה שריחות של ים וחול, כאילו הזיכרון העתיק עצמו עבר דרך ריאותיה. רוח קרירה עברה על עורה, כאילו מנסה להסב את תשומת ליבה לסכנה המתקרבת.
היא חשה את החרדה בגופם של המתיישבים – לא פחד של רגע, אלא רעד עתיק שחלחל דרך עצמותיה. פתאום ידעה: זה לא רק חזיון, לא סיפור מהעבר. היא עצמה נוכחת שם, שותפה מלאה לתחושת האובדן – מלווה אותם בלב פועם שקט, כאילו הייתה תמיד חלק מאותו סיפור שנשכח.
סאם הסתובבה באיטיות מערבה, היא זכרה את הסיפורים וידעה שהמטאור הזה הוא לא עוד מחזה שמימי. קו האופק רטט בהבהק מסנוור עיניים שפרץ מקצה שלושת הפסים. פטריית האבק והאש התנשאה אל על באיטיות אכזרית שהעידה על גודלה העצום, מטילה צל ענק על הארץ.  צל של אימה, שמעיד ללא מילים על מה שעתיד לבוא.
ברגע הזה, נדמה היה שהעולם כולו עצר את נשימתו. ההווה, העבר והעתיד התמזגו,לכדי נקודה אחת.
צעקה חדה פילחה את הדממה, קורעת את השקט הכבד ששרר על פני המישור. אחת הנשים, שלחה יד חפוזה ותפסה בילד שעמד קפוא לצידה, הטוניקה הלבנה שלבשה נספגה לפתע בכתמי אפר. מבלי להביט לאחור, היא החלה לרוץ. תחילה בכבדות ואז במהירות גוברת, לעבר הכפר הקטן שנחבא בשולי המישור.
סאם ראתה בברור את תוואי הבתים: שורת מבני חמר פשוטים, קירותיהם מעוגלים בגוון אדמדם־בהיר, גגות שטוחים עשויים ענפי קנה. שבילים צרים חצו בין הבתים, צלליותיהם מתארכות על פני האדמה הדחוסה. היא הבחינה בילדים נוספים שהחלו נאספים אל חיק הנשים, מבטים נדהמים ועיניים טרוטות אימה.
בלב הכפר, מעל תעלות המים הצלולות, התרוממה פירמידת בדולח לבנה, בוהקת באור כמעט בלתי אפשרי.
אור היום חדר דרך הקריסטלים השקופים, יוצר מרצדים כחלחלים על אבני הרחוב. לא זוהרת, אלא מכילה את האור שהדהד דרכה, כמו בועה ענקית שקפאה ברגע של שלווה. פינותיה המדויקות התמזגו עם קו הרקיע בצלילות כה מוחלטת, עד שנדמה היה שהשמיים והמבנה הם ישות אחת.  
המבט הראשון הטעה - מה שנראה כגוש בדולח אחיד, הכמין בתוכו שכבות אור עדינות, קפואות בין מדרונות הפירמידה. קרני האור רטטו על פניה, מפצלות את קרני השמש למרכיביהן הטהורים.
מי שעמד מולה זמן מספיק החל לראות דרכה את העולם בשינוי עדין: העננים מאחורי הבדולח נראו רכים יותר, השמיים עמוקים יותר. לא מגדלור ולא אנדרטה - אלא עדשה מושלמת ששינתה את כל מה שעבר דרכה בלי לגעת בו כלל.
לפתע סאם ראתה את עצמה עומדת באחד הרחובות המובילים לרחבת הפירמידה. לפי גובה פטריית העשן היא הבינה שעבר זמן מה מאז שעמדה בשדה. הדוכנים ברחוב מסביבה היו הפוכים, תכשיטים וכלי חרס פזורים על האדמה, פירות וירקות שנרמסו ואנשים אחוזי אימה. השפה שהם דיברו לא הייתה מוכרת לה, אבל היא הבינה כל מילה ומילה ממה שאמרו.
לא רחוק משם הייתה קבוצת אנשים שצעקה, לא הרבה יותר מחמישים גברים ונשים, סאם התקרבה כדי לשמוע מה הם אומרים.
אחד האנשים, ככל הנראה ראש הכפר, איש קרח בעל זקן עבות וסבר פנים חמור, הרים את ידו באויר וחבט בידו בשניה בפעמון נחושת גדול שעמד לצידו.
בבת אחת ההמון השתתק.
״הפירמידה תמיד שמרה עלינו ותמיד תשמור. היא המקלט שלנו״ הוא סרק את ההמון בעינייו, ידו עדיין מונפת אל השמים. 
״אני קורא לכולכם להרגע, לאסוף את הילדים וחפצים יקרים ולנוע לכיוון הפירמידה״ הוא הוסיף בטון רגוע וסמכותי ״יש מספיק מחסה ואוכל לכולם״
״כבודו, אני מצטער. אבל הפעם זה לא המצב״  אמר אחד האנשים שעמדו לצידו.
סאם סקרה את האיש, את הקשת שהייתה צלובה על גבו, את החרב הכבדה שחגר ושנצצה אל מול אורה של הפירמידה. אולי צייד, אולי לוחם?
״זה מה שהזהירו אותנו שיקרה. אנחנו חייבים להתפנות מפה מייד!״
אחת הנשים בקהל התעלפה. הגבר שעמד לצידה צעד קדימה ודחף את הלוחם שנפל על גבו בחבטה.
האדמה סביבם רעדה. סדקים החלו להיפער בקירות הבתים מסביב לרחבה.
באותה שניה סאם מצאה את עצמה ניצבת לא רחוק מחוף הים, לצידה השתרע רציף ארוך של ספינות ____. השמש כבר הייתה גבוה בשמים. הספינות עמדו מסודרות, קשורות לרציף. היא ראתה את הלוחם עומד על אחת הספינות. בודק את החבלים ואת המפרסים לקראת הפלגה.לידו ישבה אישה צעירה. לא יותר מבת 20. שערה השחור היה פזור ברישול גמור. בזרועותיה היא חיבקה תינוק עטוף בשכבות.
הלוחם הביט לכיוון הכפר.
פטריית העשן כבר התנשאה גבוה יותר ממה שיכלו לראות.
קבוצת של 4 אנשים התקרבה אל הספינה בריצה.
״האחרים… אם לא רוצים להתפנות״ אמר אחד הגברים.
״אין לנו ברירה, נצטרך לעזוב בלעדיהם״ אמר הלוחם. ״ מה עם תיקי היד? הבאתם אותם?״
״כן. הבאתי את כולם״ אמר הבחור ועלה לסיפון הספינה הקטנה.
סאם הביטה בהם בעודם מתרחקים מערבה לכיוון הים הפתוח.
היא הסבה את מבטה ומולה התנשא גל מים עצום שהשתרע לאורך כל קו האופק. למרות שניסתה,  לא ניתן היה  לזהות את תחילתו ואת סופו.
רגליה היה נטועות באדמה. היא לא יכלה לזוז. מה שהרגיש לה עד עכשיו כמו זיכרון מהעבר הרגשי לה מציאותי יותר מתמיד.
היא פה והיא לא יכולה לברוח. ליבה החל לדפוק בפראות. זיעה כיסתה את פניה ונשימתה כמו נעצרה.
הגל התקדם במהירות. תוך מספר שניות הוא כיסה את הכפר.

פירמידת הבדולח שהתנשאה בגאווה מעל הכפר קרסה בשניות.
הגל התקרב.
סאם עצמה את עינייה כשהגל הכה בה.

פרק 48– הדרך חזרה 


חלק ראשון
השמש חורפית עלתה באיטיות מעל קו ההרים של רמת טיבט, מותחת קווים דקים של זהב על השלג הקפוא. סאם עמדה עם הגב לצריף, תיק קטן על כתפה, מרגישה את קרני השמש נוגעות בעורפה ואת האוויר הדקיק של ההר חודר לריאותיה. הרחוב הקטן שירד מן הצריף עוד היה שקט, עטוף בשכבת שלג דקה שלא נמסה. לרגע חשבה שתשוב להישען על הקיר הפשוט שמאחוריה, רק כדי לא לעזוב עדיין. מבטה נעוץ בשביל שיוביל אותה הרחק מטיבט. מאז שחזרו מהמערה, חלף כמעט שבוע. שבעה ימים של שתיקה. היא לא דיברה עם אליוט. לא עם הנזיר. אולי פחדה. אולי פשוט הרגישה אשמה.
היא ניסתה להעמיד פנים שהיא מנקה את מוחה, אך בפנים ידעה: היא דוחה את הבלתי נמנע. כל רגע שעבר חיזק את התחושה שהיא עומדת לצאת אל עולם שכבר לא מקבל אותה כמות שהיא חזרה.
משאית המשא המקומית חרקה לעבר הכפר, שובל אבק מאחוריה. הנהג סימן לה לעלות. היא כבר אחזה בידית המתכת, כף רגלה מרחפת מעל מדרגת הארגז, כשקול חרישי מאחוריה גרם לה לעצור.
הנזיר עמד שם. אותו זקן שעמד לצידה כשפקחה את עיניה לאחר שהתמוטטה. פניו שקטות, אך עיניו פעורות בסוד.
 "זה בשבילך" אמר ותחב לידה את מטפחת הבד, מקופלת למלבן דק. סאם פתחה אותה בעדינות. בקצה התחתון, רקומים חוטים כסופים בצורת ראשי התיבות: E.G.
"זה... של אליוט?" שאלה, קולה נשבר.
הנזיר חייך בעדינות. "זו לא המטפחת של אליוט״ אמר. "היא שייכת לאמא שלך ... אמילי גרייבס."
המילים פילחו אותה כמו להב. לרגע אחד, הזמן עמד מלכת. האוויר סביב סאם נעשה כבד, כאילו ההרים עצמם עצרו את נשימתם.
"אמא שלי הייתה פה?" לחשה.
הנזיר לא ענה. רק הניד בראשו, לאט.
 סאם הרגישה כאילו חלקים מעצמה נעים פנימה והחוצה בו־זמנית – הלב רץ, הדופק האט, והמוח סירב להבין. אמילי גרייבס לא הייתה רק אמא – היא הייתה התחלה. ופתאום, הכול קיבל צורה: המטפחת, הדלת, הכוכבים. היא לא רק הלכה בעקבות סימנים – היא הלכה בעקבות אמה. והיא הגיעה לאותו המקום.
ההבנה טלטלה את סאם. כמעט גדול מדי להכלה. והכי בלתי נתפס: אולי גם אמא שלה לא סיימה את המסע. אולי היא הלכה, בדיוק כמוה, עד המקום שבו האדמה מסתירה את הזיכרון – ונעצרה שם.
היא הביטה שוב במטפחת, ואז אליו. לא נדרשו מילים. היא הרגישה שכל התשובות כבר נמסרו לה, אך עדיין לא ידעה איך לפרש אותן – כמו כתב חידה שעדיין לא פוענח.
היא עלתה למשאית. הלב שלה דפק לאט, כבד, כאילו בכל פסיעה קדימה היא נשאה על גבה התחייבות – לא לגלות את האמת, אלא לשמור עליה.
הנסיעה מטה, דרך העפר המתפתלת, הרגישה כמו גלות. הרוח הקרה חדרה בין קפלי הבד, מלאה באבק יבש ומלמולי הרים. סאם ישבה בארגז האחורי, מוקפת שקים של תפוחי אדמה, עזים שגועותן חרישית, וזקנה מקומית שכרכה צעיף על פניה ונרדמה בצידה. היא החזיקה את המטפחת באגרוף קפוץ בתוך כיסה, כמו תליון שנשכח ונמצא מחדש. מדי פעם הרימה את עיניה אל השמיים – ולא ראתה רק עננים. היא ראתה שכבות. זיכרונות. סימנים.
כל זעזוע של המשאית עורר בה מחשבה. כל סיבוב בדרך נדמה כמו תנועה חוזרת של שאלה שלא קיבלה תשובה.
המילים שנאמרו באולם הנשמות עוד הדהדו בה – כמו לחש שכבר נטמע בעצמות. השקט של מרינה. המבט של אליוט. משקל הבחירה שטרם נעשתה.
היא חשבה שהיא יוצאת מכאן כדי לנשום.
אבל ככל שהמרחק מהכפר גדל, כך התבהר לה: היא לא בורחת. היא גוררת עמה את ההר. את הדלת. את הידיעה. אין חזרה לעולם הישן.
 כשהמשאית התרחקה מהכפר, סאם שלפה את האוזניות מכיסה והניחה אותן על אוזניה. היא לא רצתה לשמוע את חריקת הגלגלים, את גועות העזים, את מחשבותיה. היא חיפשה שקט, אבל מצאה מוזיקה.
הצלילים של ״You Learn״ של אלניס מוריסט מילאו את ראשה – שיר ישן, כמעט נשכח, שהרגיש פתאום נכון.
“You live, you learn / You cry, you learn...”
סאם עצמה עיניים. היא לא בכתה. עדיין לא.
אבל כל מילה בשיר הרגישה כמו צלקת מוכרת. היא ידעה: היא באמת למדה. השאלה הייתה – מה תעשה עם זה עכשיו.
חלק שני
בנסיעה הארוכה חזרה, סאם לא החליפה מילה. כאילו השתיקה הייתה הדרך האחרונה לשמר את מה שראתה. רק קנתה כרטיס, המתינה, שתתה תה חריף בתחנה המקומית, והביטה בעוברים ושבים כאילו לא הייתה חלק מהם. תחושת זרות עטפה אותה כמו שמיכה קרה.
בבייג'ינג, בטרמינל ההמראה, היא ישבה לבדה ליד שער היציאה. לא היה לה לאן למהר. לידה, נוסעים גללו מסכים, לעסו מזון מהיר, התלוננו על עיכובים. היא רק הביטה דרך החלון הרחב.
השמים היו אפורים, שטוחים. אבל היא ראתה בהם משהו אחר. כמו שכבות של זיכרון. כאילו משהו מחכה שם – מעליה. או בתוכה.
בפעם הראשונה מאז הכול התחיל, סאם ניסתה לשרטט לעצמה את הקווים של מה שקרה – לא כפי שסיפרו לה, אלא כפי שהיא בחרה לחיות אותו. לא היה זה סיפור אחד, אלא שלושה מסעות שונים, שכל אחד מהם קילף ממנה שכבה – ואז אפשר לה לפרוח. כמו אדמה שמתקלפת מהשורשים, עד שהצמיחה הפכה בלתי נמנעת. כל מסע לא רק חשף – הוא פיתח. היא לא איבדה את עצמה. היא גדלה מתוך זה.
הראשון – קהיר, גובקלי טפה:
 היא טסה לבדה, נמשכה לסימנים כמו פרפר לאור, לא מתוך ודאות אלא מתוך רעב. תמימה, אולי. כמו זחל שמגיח אל העולם בלי לדעת מהו צל. היא ראתה רק את פני השטח – ולא ידעה כמה עמוק נמשכת האדמה.
השני – פריז:
 היא הלכה אחרי מרינה, שידעה לדבר את המילים הנכונות, להבטיח עוגנים במקום שאין בו קרקע. היא רצתה להאמין. היא נזקקה למישהי שתוביל. כמו גולם – עטופה, מוגנת, חסרת תנועה. המתנה שקטה לצורה שטרם נולדה.
השלישי – טיבט:
 הפעם היא זו שהובילה. גם כשלא ידעה את הדרך. גם כשהפחד ליחוֹך את רגליה. גם אחרי שהאמון התפורר. ואולי דווקא אז – דווקא כשנבגדה – היא למדה לעוף. כי זה היה המסע שלה. הכנפיים שלה. לא כדי להתרומם – אלא כדי לא להישרף למוות באותו המקום שבו עמדה אימה לפניה.
כמו פרפר שמגיח אל האור, לא כדי להיות יפה – אלא כדי לעוף. אולי גם כדי לבעור. היא לא ידעה עדיין אם היא נולדה מחדש – או פשוט נשרפה מספיק כדי להשתנות. אבל דבר אחד היה ברור: היא כבר לא תוכל לחזור להיות האישה שהייתה – גם אם תנסה.
ואולי כל מה שהיא עברה עד עכשיו – כל הכאב, הצמיחה, הפריחה – הוא רק השלב הראשון. אולי זה עדיין לא הסוף, אלא רק ההתחלה של מסע גדול בהרבה, כזה שהיא טרם מסוגלת לראות את ממדיו. וכל המסעות האלה, כל השכבות שנקלפו, כל מה שחשבה שהיא מבינה, היו רק כנפיים מקופלות של משהו שעדיין לא המריא. כמו פרפר שטרם גילה שיש שמיים מעליו.
הקריאה לשער ההמראה ניתנה. היא אספה את תיקה ופסעה אל התור. הפקידה בעמדת הדרכונים הרימה אליה מבט קצר ושאלה אם היא באה לבד. סאם הנהנה. האישה לא חיכתה לתשובה מלאה, רק סימנה לה להמשיך, כבר מחפשת את הדרכון הבא. אבל בסאם זה נגע – השאלה הפשוטה, האקראית, כאילו מישהו ביקש לאמת בקול את מה שהיא הרגישה בלב. כן. היא לבד.
"תמיד הייתי לבד במסעות החשובים״ היא חשבה, אך לא אמרה דבר.
בכניסה למטוס, היא הביטה שוב לשמים – ונשבעה בליבה: הפעם היא תעוף, אבל תבחר את הכיוון.
חלק שלישי
ניו יורק – העיר שלא נרדמת אבל ישנה בעיניים פקוחות. אבל עכשיו, בעיניה של סאם, הכול נראה אחר. היא חזרה בלי המפה. בלי הארטיפקט. רק עם שאריות של שיחה באולם הנשמות, ותחושת ידיעה שצרובה עמוק. אבל המטפחת – היא חזרה איתה. אולי זה כל מה שהייתה צריכה. כי הפעם, היא לא חיפשה עוד קואורדינטות. היא חיפשה סגירת מעגל. היא עוד לא מבינה שזו התחלה של משהו חדש.
מהרגע שגלגלי המטוס נגעו באספלט של JFK, היא הרגישה את זה: האוויר סמיך יותר, אבל האמת – רחוקה. כאילו כל בניין גבוה נועד לא להרים את המבט, אלא להסתיר את מה שמעל.
כשדלתות היציאה מהשדה נפתחו, משב אוויר כבד הכה בפניה. ניו יורק לא חיכתה לה – היא התנפלה עליה. רעש, צפירות, אורות, עיניים זרות.
בתוך המונית, הריח הסינתטי של מטהר האוויר התערבב בריח מוכר של אספלט רטוב – ריח של עיר שניסתה להיראות נקייה אך רק הסתירה את הלכלוך טוב יותר. היא פתחה את החלון לרגע, חיפשה אוויר, אך גם האוויר הרגיש ממוחזר. כאילו אין חמצן במנהטן – רק זיכרונות של נשימות.
המונית האטה ברמזור. צופרת פעם אחת למונית אחרת שחסמה את הנתיב.
הטלפון רוטט שוב. הפעם זו לא הודעה מסתורית – אלא אס־אם־אס מהבנק.
"U.S. Federal Credit: Your account is overdrawn. Card ending in 1342 has been temporarily suspended. Call 1-800-876-5412."
היא בוהה במסך. לרגע, המילים לא נקלטות. אחר כך בא גל של חום – לא מההימלאיה, אלא מהמציאות. פתאום כל העולמות שנשאה עליה – המטפחת, המפה, המקדש – כולם מתכווצים מול האותיות הקטנות של עולם שלא סולח על מינוס.
היא יושבת מאחור, מביטה בגורדי השחקים ומנסה להרגיש משהו מוכר – אבל הכול נראה כמו תפאורה של חיים שהיו שייכים למישהי אחרת. אז היא נזכרת בהרי ההימלאיה העצומים, שם הם עמדו בשקט. הם לא ניסו להסתיר דבר. ואילו כאן, בין מגדלים וזכוכיות, משהו מרגיש עיוור. לא בגלל הגובה – בגלל מה שמוסתר.
"כמה מעט אנחנו באמת רואים״ היא לוחשת לעצמה.
היא עומדת בדלת דירתה, היד שלה מחליקה את המפתח בחור המנעול, מסובבת אותו בטון מכני, ללא כוונה. הפעמון שמעל הדלת מצלצל פעם אחת, צליל מתכתי שדועך באוויר, והדלת נטרקת מאחוריה כמו מחסום. הכול כאן מוכר – הקירות, הריח, הצללים – אבל שום דבר לא מרגיש שייך. האוויר היה דומם ומעופש, והדירה כאילו לקחה נשימה ראשונה מזה ימים – כאילו חיכתה לה, בדממה מתוחה.
צעדיה מהדהדים בחלל הריק, קולות בודדים שנבלעים בין הקירות, כאילו מישהו זר הולך כאן איתה, צועד בצעדיה. התיק נופל מהכתף אל הרצפה בקול עמום, כמו גוף מת שנזרק על האדמה. היא מרימה אותו באיטיות, אצבעותיה פושקות את הרוכסן בתנועה רדומה. והנה זה – המטפחת. עדיין מקופלת באותו קפל מדויק, כאילו הזמן לא נגע בה. הבד הדק מחליק בין אצבעותיה, קריר וחלק כמו עור של נחש. היא סוגרת את העיניים, מנסה לתפוס את הזיכרון – הגבעות המתגלגלות, הכביש המתפתל, צל ההר שנמתח כמו דרקון יָשֵׁן – אבל הדימויים נמלטים. הם מתפוררים כמו חול שחומק בין האצבעות, מותירים רק רסיסים: קור של אגם, ריח של אבק דרכים, תחושה מעיקה של משהו שלא נסגר.
היא משחררת את המטפחת ומפילה אותה חזרה לתיק, אל החשכה. כמו סוד שהיא כבר לא בטוחה אם היא רוצה לגלות.
היא חולצת את נעליה ליד הדלת, מניחה את המעיל על הקולב, ורק אז מבינה כמה זמן לא הייתה כאן. על הרצפה בכניסה, ערימת דואר שהצטבר בזמן שנעדרה. היא מתכופפת, מרימה את הדואר, מעיינת בין המכתבים אחד אחד, עיניה חולפות עליהם במהירות. ואז היא נעצרת. "לכבוד עוזרת ההוראה – ד"ר סאם ווינסטון" כתוב למעלה.
היא מניחה את המכתב בחזרה, מדפדפת בטלפון. השעון מציג תאריך – והיא מבינה באיחור: היא החמיצה את פתיחת הסמסטר. יומיים, אולי שלושה.
ואז – כאילו העולם החיצוני מחליט לוודא שהיא הבינה - הטלפון מרטיט. היא מביטה במסך במבט מזוגג: שיחה שלא נענתה מהמזכירה של הדיקן. הודעה צצה מיד אחר כך, חדה ויבשה: 
"ווינסטון. פרופסור ברנר מצפה לראותך מחר בשמונה בבוקר."
"רק זה מה חסר לי עכשיו״ היא לוחשת, הקול שלה שבור וחנוק. "נזיפה, או גרוע מזה. הם יכולים לסיים את הכל ברגע אחד."
היא ממהרת לפתוח את מערכת השעות באתר האוניברסיטה, רק כי לוודא, אצבעה מקלידה על המסך בכוח, כמעט אובססיבי. שם: סאם ווינסטון. חיפוש.
לא נמצאו תוצאות.
לא בסגל. לא ברשימת הקורסים. שום זכר.
צלצול נוסף. הפעם מאיה.
סאם סוגרת את עיניה, לוחצת את עפעפיה בחוזקה, ומשאירה את השיחה להיענות לבדה.
היא צונחת על המיטה, זרועותיה נפרשות לצדדים כמו ציפור שבורה. התקרה מעליה לבנה וריקה, אבל היא בוהה בה בכל זאת, כאילו התשובות אי-שם שם למעלה, חקוקות בין הסדקים. העייפות סוף-סוף גוברת, והחשיכה מקדמת את פניה בבליעה איטית.
"אולי לא שכחנו" היא חושבת. "אולי פשוט נתנו לאחרים להשתיק את הזיכרון."
היא עוצמת שוב את עינייה – הפעם לא מתוך החלטה, אלא כי משהו בה סוף־סוף הרשה לעצמו להירגע. כאילו עד עכשיו החזיקה את עצמה, ועכשיו – פשוט נשמטה.
היא נרדמת.
